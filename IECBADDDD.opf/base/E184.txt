༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG16213
11 KG16246
ImageGroup:
ISBN:
LCCN:
n/a
n/a
Title:
ahapara29555575a (15)
legs bshad 'od dkar 'phreng bal (15)
བློ་བཟང་ཡེ་ཤེས་རྒྱ་མཚོ
Author:
blo bzang ye shes rgya mtsho
n/a
legs bshad 'od dkar phreng ba/;deb phreng 15
Descriptor:
Original Publication:
Place:
Publisher:
upper dharamsala, h.p.
'phags yul kirti'i byes pa grwa tshang/
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
Ist., New York, NY 10011, U.S.A 2006. Comments: 12/2013



༄༅།། ལེགས་བཤད་འོད་དཀར་ཕྲེང་བ།
བྱབ།། ས་ལམ་གྱི་རྣམ་པ། དག་པ་གསུམ་སྒོར་གྱིས་འབྲོག་ཐང་།
ན་ཐཐད་གྱི་རྣམ་དག་རྟག་སྤཊའཁྲི་གྲོང་ཁྱིཝཐགྲོདཝཁྲི་སྤྲུལྔ་ལ།།
མཛད་པ་པོ།
ཕྱོགས་བཞི་ཚང་བློ་བཟང་ཡེ་ཤེས་རྒྱ་མཚོ།
འཕགས་ཡུལ་ཀིརྟིའི་བྱེས་པ་གྲྭ་ཚང་ནས་འགྲེམས་སྤེལ་བྱས།།



༄༅།། ལེགས་བཤད་འོད་དཀར་ཕྲེང་བ།
ས་ལམ་གྱི་སྐོར།
དེབ་ཕྲེང་བཅོ་ལྔ་པ།
༢༠༡༡
འཕགས་ཡུལ་ཀིརྟིའི་བྱེས་པ་གྲྭ་ཚང་ནས་འགྲེམས་སྤེལ་བྱས།



གླེང་བརྗོད།
༄༅།། དེ་ཡང་རྩོད་དུས་ཀྱི་གདུལ་བྱ་བཟུང་བའི་རྣམ་འདྲེན་བཞི་པ་སྟོན་པ་ཐུགས་
རྗེ་ཅན་འདི་ཉིད་ཀྱིས་དང་པོ་བྱང་ཆུབ་མཆོག་ཏུ་ཐུགས་བསྐྱེད། བར་དུ་བསྐལ་བ་གྲངས་
མེད་གསུམ་དུ་ཚོགས་བསགས། མཐར་མངོན་པར་རྫོགས་པ་སངས་རྒྱས་པའི་མཛད་
པ་ཚུལ་བསྟན་གྱི་རྗེས། ཝ་ར་ཎཱ་སི་དང་། བྱ་རྒོད་ཕུང་པོའི་རི། ཡངས་པ་ཅན། ལྷོ་
ཕྱོགས་དཔལ་ལྡན་འབྲས་དཀར་སྤུངས་པའི་མཆོད་རྟེན་སོགས་སུ་གདུལ་བྱ་གྲངས་ལས་
འདས་པར་སྔ་ཕྱིར་གདུལ་བྱ་སོ་སོའི་མོས་བློ་དང་ཡོངས་སུ་འཚམ་པའི་ཐེག་པ་ཆེ་ཆུང་
དང་མདོ་སྔགས་གཉིས་ཀྱིས་བསྡུས་པའི་ཆོས་ཚུལ་ཇི་སྙེད་ཅིག་བཀའ་བསྩལ་གནང་མཛད།
སྐབས་དེའི་ཡས་མས་སུ་རྒྱ་གར་དུ་གྲངས་ཅན་པ་དང་། བྱེ་བྲག་པ། གཅེར་
བུ་པ། དཔྱོད་པ་བ། རྒྱང་འཕེན་པ། གཞན་ཡང་། ཡེ་ཤུ་དང་། ཁ་ཆེ། ཧིན་དི།
པར་སིག་གི་ཆོས་ལུགས་ཛོལ་ཛོ་དིམ་སོགས་ཀྱིས་མཚོན་ནང་དོན་དང་། རྣམ་པ། བྱེད་
ལས་མི་མཚུངས་པའི་ཆོས་དང་ཆོས་ཀྱི་ཚུལ་སྨྲ་བའི་རིགས་གྲངས་མེད་པ་ཞིག་བྱུང་།
གྲངས་ཅན་ལྷ་མེད་པ་དང་། གཅེར་པུ་བ། དཔྱོད་པ་བ། རྒྱང་འཕེན་པ། ནང་བསྟན་
ཆོས་ལུགས་སོགས་ཀྱིས་འཇིག་རྟེན་བཀོད་པ་པོའི་རྣམ་གཞག་མི་འདོད་པ་དང་། གྲངས་
ཅན་ལྷར་བཅས་པ་དང་། ཚངས་པ་བ། བརྡ་སྤྲོད་པ། རིག་བྱེད་མཐའ་བ། གསེང་
བ་པ། དབང་ཕྱུག་པ། བྱེ་བྲག་པ་སོགས་ཀྱིས་མཚོན་ཆོས་ཀྱི་ཚུལ་སྨྲ་བ་ཕལ་མོ་ཆེས་
འཇིག་རྟེན་བཀོད་པ་པོའི་རྣམ་གཞག་དང་། རྟག་གཅིག་རང་དབང་ཅན་གྱི་བདག་སོགས་
གཙོ་གནད་ཀྱིས་འཛིན།
དེ་དག་ལས་ཆོས་བྱེད་ས་ཡ་སྟོང་ཕྲག་ལྷག་ལས་བརྒལ་བའི་ཡེ་ཤུ་དང་ཁ་ཆེའི་ཆོས་
ལུགས། ས་ཡ་དྲུག་བརྒྱར་ཉེ་བའི་ཧིན་དིའི་ཆོས་ལུགས། ས་ཡ་བཞི་བརྒྱར་ཉེ་བའི་



ནང་བསྟན་ཆོས་ལུགས་གསུམ་འཛམ་གླིང་རང་བཞིན་གྱི་ཆོས་ལུགས་ཆེ་ཁག་ཏུ་བརྩི། ཆོས་
ལུགས་དེ་གསུམ་གྱི་དམིགས་ཡུལ་དང་། ལངས་ཕྱོགས། བྱེད་ཐབས། མཇུག་འབྲས་
སོགས་ཀྱི་ཐད་རྩ་བའི་ཆ་ནས་ཁྱད་པར་ཧ་ཅང་ཆེན་པོ་ཡོད། ནང་བསྟན་ཆོས་ལུགས་
ཀྱིས་གཞི་དངོས་པོའི་གནས་ཚོད་ཇི་འདྲ་ཞིག་ཡོད་པ་དེ་རྨང་གཞིའི་གཙོ་གནད་དུ་བཟུང་
ཐོག ལམ་ཐབས་ཤེས་གཉིས་ཡ་བྲལ་དུ་མ་སོང་བའི་བྱེད་ཐབས་བརྒྱུད། མཐར་ཉོན་
ཤེས་ཀྱི་སྒྲིབ་པ་བག་ཆགས་དང་བཅས་པ་ལྷག་མེད་དུ་སྤངས་པའི་འབྲས་བུ་བླ་མེད་ཀྱི་
མྱང་འདས་མངོན་དུ་བྱེད་སྟངས་ཀྱི་རྣམ་གཞག་ཅིག་འདོད་ཀྱི་ཡོད་སྟབས། ནང་བསྟན་
ཆོས་ལུགས་ནི་དམིགས་བསལ་རང་བཞིན་ཅན་གྱི་ཆོས་ལུགས་ཤིག་ཡིན་པ་མ་ཟད། ཕྱོགས་
ཡོངས་དང་རྣམ་པ་འདྲ་མིན་གྱི་སྒོ་ནས་ཚན་རིག་རིགས་པ་དང་ལག་སྦྲེལ་ནས་རྒྱུག་ཐུབ་
པའི་ཆོས་ལུགས་ཤིག་དང་། ཕྱོགས་འགའ་རེ་ནས་ཚན་རིག་ལས་ཀྱང་སྔོན་ཐོན་རང་
བཞིན་ཅན་གྱི་ཆོས་ལུགས་ཁྱད་པར་དུ་འཕགས་པ་ཞིག་ཡིན། །
དེ་ལྟའི་ཆོས་ལུགས་འདི་རྒྱ་གར་དུ་འཕེལ་རྒྱས་ཀྱི་བརྒྱུད་རིམ་འདྲ་མིན་བྱུང་ཡོད།
དེ་ཡང་བདག་ཅག་གི་སྟོན་པ་སྐུ་འཚོ་བཞུགས་ཀྱི་དུས་སུ་ཆོས་ལུགས་འདི་དར་སའི་ས་
ཁྱོན་ཆེ་ཆུང་དང་། དར་ཡུན་རིང་ཐུང་། དགེ་འདུན་གྱི་སྡེ་དང་གཙུག་ལག་ཁང་མང་
ཉུང་སོགས་ལ་མ་ལྟོས་པར་ཐེག་པ་ཆེ་ཆུང་སྔགས་དང་བཅས་པ་ཆ་ཚང་བ་ཞིག་དར་རྒྱས་
བྱུང་ཡོད། སྟོན་པ་མྱ་ངན་ལས་འདས་རྗེས་ཉན་ཐོས་འོད་སྲུང་སོགས་དགྲ་བཅོམ་པ་བདུན་
གྱིས་སངས་རྒྱས་ཀྱི་གསུང་རྣམས་བཀའ་བསྡུ་རིམ་པ་གསུམ་བྱས་པ་དང་། ལྷག་དོན་
བསྟན་པའི་གཏད་རབས་བདུན་དང་། འཕགས་པའི་གནས་བརྟན་བཅུ་དྲུག་སོགས་ཀྱིས་
མིག་སྔར་ཐེག་ཆེན་གྱི་བསྟན་པའི་ཁ་གཏད་ལྟ་བུར་ཉན་ཐོས་སྡེ་བ་བཅོ་བརྒྱད་ཀྱིས་མཚོན་
ཉན་ཐོས་ཀྱི་སྡེ་ཁག་མི་འདྲ་བའི་བསྟན་པ་ཤུགས་ཆེ་དར་བར་བྱས་སྟབས། ཐེག་ཆེན་
གྱི་བསྟན་པ་སྤྱི་ཡོངས་ནས་ཉམས་ཆག་གི་གནས་བབ་ནང་ལྷུང་འགོ་ཚུགས། དེར་བརྟེན་
ཐེག་ཆེན་གྱི་མདོ་སྡེ་ཕལ་མོ་ཆེ་ཞིག་ལྷ་དང་ཀླུ་རིགས་ཀྱིས་རང་རང་སོ་སོའི་རྟེན་སྐལ་དུ་གདན་



དྲངས་པ་གཅིག ལྷག་ལུས་ཐེག་ཆེན་མདོ་སྡེ་མང་པོ་ཞིག་ཉན་ཐོས་སྡེ་བའི་མདོ་སྡེ་ཁག་དང་
རྣམ་པ་འདྲ་མིན་གྱི་སྒོ་ནས་བསྲེས་པ་དང་གཉིས་ཀྱིས། ཐེག་ཆེན་གྱི་བསྟན་པ་སྤྱི་དང་ཡང་
སྒོས་གསང་སྔགས་ཀྱི་བསྟན་པ་ཡོངས་ཁྱབ་ཏུ་དར་རྒྱས་བྱུང་མ་ཐུབ་པར་དེ་མུར་ལྷག་
དུས་རབས་དང་པོའི་རྗེས་རོལ་ཙམ་ནས་ཐེག་ཆེན་གྱི་བསྟན་པ་འཛིན་པའི་གནས་
བརྟན་དགྲ་བཅོམ་པ་དགའ་བོ་དང་། ཡང་སྐབས་དེའི་ཡས་མས་སུ་བྱོན་པའི་ཆོས་རྒྱུན་
གྱི་ཏིང་ངེ་འཛིན་ཐོབ་པའི་ཐེག་ཆེན་གྱི་སློབ་དཔོན་ལྔ་བརྒྱ་དང་། ཕྱིས་བྲམ་ཟེ་དགྲ་གཅན་
འཛིན་བཟང་པོ། དེ་རྗེས་བཙུན་པ་ཀ་མ་ལ་གརྦཧ་སོགས་དབུ་མའི་ལྟ་གྲུབ་སྨྲ་བའི་སློབ་
དཔོན་བརྒྱད། དེ་རྗེས་མཆོག་ཟུང་གཉིས། འོད་སྲུང་། ཀུན་དགའ་བོ། ཤ་ནའི་གོས་
ཅན། ཉེར་སྦས། དྷི་དྷི་ཀ། འཕགས་པ་ནག་པོ། འཕགས་པ་ལེགས་མཐོང་། ཉི་མ་
གུང་བ། ཆོས་རྒྱལ་མྱ་ངན་མེད། གྲུབ་ཆེན་ས་ར་ཧ། ནག་པོ་ཁོལ། སློབ་དཔོན་ཙནྡྲ་
གོ་མི། སློབ་དཔོན་བློ་གྲོས་བརྟན་པ། བཙུན་པ་དགེ་འདུན་འབངས། དགེ་བསྙེན་ཞི་
བའི་གོ་ཆ། བཙུན་པ་རྣམ་གྲོལ་སྡེ། སློབ་དཔོན་མཆོག་གི་སྡེ། གྲུབ་ཆེན་བི་རུ་པ་སོགས་
རིམ་པར་བྱོན་པ་མ་ཟད། སློབ་དཔོན་ཀླུ་སྒྲུབ། འཕགས་པ་ལྷ། སངས་རྒྱས་བསྐྱངས།
འཕགས་པ་ཐོགས་མེད། དབྱིག་གཉེན། ཕྱོགས་གླང་། ལེགས་ལྡན་འབྱེད། ཡོན་
ཏན་འོད། ཟླ་བ་གྲགས་པ། ཞི་བ་ལྷ། འཕགས་པ་གྲོལ་སྡེ། ཤཱཀྱ་འོད། ཆོས་གྲགས།
ཞི་བ་འཚོ། སེང་གེ་བཟང་པོ། པདྨའི་ངང་ཚུལ། ཇོ་བོ་རྗེ་སོགས་ནང་བསྟན་མཚན་
ཉིད་པའི་ཁྲོད་སྙན་པ་ཤིན་ཏུ་ཆེ་བའི་པཎ་གྲུབ་བཅུ་བདུན་དུ་གྲགས་པ་སོགས་ཀྱང་བྱོན།
ཐེག་ཆེན་གྱི་སློབ་དཔོན་དེ་དག་གིས་འཇིག་རྟེན་གཞན་དང་གཞན་དག་ཏུ་བཞུགས་པའི་
མདོ་སྔགས་གཉིས་ཀྱིས་བསྡུས་པའི་ཐེག་ཆེན་གྱི་བཀའ་ཇི་སྙེད་ཅིག་མི་ཡུལ་འདིར་གདན་
འདྲེན་གྱིས་དེ་དག་གི་དགོངས་པ་འགྲེལ་པའི་བསྟན་བཅོས་མང་དུ་མཛད་པ་མ་ཟད། བསྟན་
པ་རང་སྟོབས་ཀྱིས་འཛིན་ནུས་པའི་སློབ་མ་སྟོང་ཕྲག་མང་པོ་གསོ་སྐྱོང་གིས་ཐེག་ཆེན་གྱི་
བསྟན་པ་ཕྱོགས་འདྲ་མིན་ནས་ཡོངས་ཁྱབ་རང་བཞིན་དུ་འཕེལ་རྒྱས་བཏང་།
|
་



གཞན་ཡང་། ཆོས་ལུགས་འདི་ཡུལ་དེ་ནས་ཤར་གླིང་ཨེ་ཤ་ཡའི་རྒྱལ་ཁབ་གཞན་
དག་ཏུའང་དར་རྒྱས་ཆེན་པོ་བྱུང་། དེ་ཡང་བདག་ཅག་སྟོན་པས་བཀའ་འཁོར་ལོ་གསུམ་
གྱིས་བསྡུས་པའི་ཆོས་ཇི་སྙེད་ཅིག་བཀའ་བསྩལ་པ་རྣམས་གཙོ་བོ་པ་ལིའི་སྐད་དང་། ལེགས་
སྦྱར་གྱི་སྐད་དེ་སྐད་ཡིག་མི་འདྲ་བ་གཉིས་ཀྱི་ནང་དུ་གསུངས་ཡོད་སྟབས། ཡུལ་གྲུ་གཞན་
དུ་དར་བའི་སྐབས་ལ་ཡང་སྐད་ཡིག་མི་འདྲ་བ་འདི་གཉིས་བརྒྱུད་ནས་དར། གསལ་
བོར་བཤད་ན་ཤཱི་ལངྐ་དང་། ཐའི་ལེནྡ། འབར་མ། ཀམབོཌིཡའི་ས་ཁུལ་ཁག་ཏུ་དར་
བའི་ནང་བསྟན་ཆོས་ལུགས་ནི་པ་ལིའི་སྐད་དུ་བཞུགས་པའི་ནང་བསྟན་ཆོས་ལུགས་དང་།
རྒྱ་ནག་དང་། བོད། རྒྱ་ནག་ནས་ཉི་ཧོང་དང་། སངྒ་སྤུར། མ་ལེ་ཤི་ཡ། ཀོརིཡཱ།
ཝིཏནམ་དང་། བོད་ནས་ཕྱི་སོག་དང་། ནང་སོག ཀལ་མུག ཧི་མ་ལ་ཡའི་རི་རྒྱུད་
དང་འབྲེལ་བའི་བལ་བོ། འབྲས་ལྗོངས། འབྲུག་ཡུལ། ལ་དྭགས་སོགས་སུ་དར་བའི་
ནང་བསྟན་ཆོས་ལུགས་ནི་ལེགས་སྦྱར་སྐད་དུ་བཞུགས་པའི་ནང་བསྟན་ཆོས་ལུགས་ཀྱི་
སྡེ་ཚན་ཡིན།
སྤྱིར་སྐད་ཡིག་དེ་གཉི་གའི་ནང་དུ་བདག་ཅག་གི་སྟོན་པས་མདོ་སྔགས་ཀྱིས་བསྡུས་
པའི་ཆོས་ཇི་སྙེད་ཅིག་གསུངས་ཡོད་ལས་ཆེ་ཡང་། གཙོ་བོ་ཐེག་དམན་གྱི་ཆོས་སྐོར་
མང་ཆེ་བ་ཞིག་པཱ་ལིའི་སྐད་དང་། ཐེག་ཆེན་གྱི་ཆོས་སྐོར་མང་ཆེ་བ་ཞིག་ལེགས་སྦྱར་
གྱི་སྐད་ཐོག་གསུངས་སྟབས། བྲི་ལངྐ་དང་། ཐའི་ལེནྡ། འབར་མ་སོགས་ཀྱི་ནང་དུ་
དར་བའི་ནང་བསྟན་ཆོས་ལུགས་དེ་ཐེག་དམན་གྱི་ཆོས་སྐོར་དང་། རྒྱ་ནག་དང་། རྒྱ་
ནག་ནས་ཉི་ཧོང་། སངྒ་སྤུར། མ་ལེ་ཤི་ཡ། ཀོ་རི་ཡ། ཝིཏ་ནམ་དང་། བོད་དང་།
བོད་ནས་ཕྱི་སོག ནང་སོག ཀལ་མུག ཧི་མ་ལ་ཡའི་རི་རྒྱུད་དང་འབྲེལ་བའི་བལ་བོ།
འབྲུག འབྲས་ལྗོངས། ལ་དྭགས་སོགས་སུ་དར་བའི་ནང་བསྟན་ཆོས་ལུགས་དེ་ཐེག་
ཆེན་གྱི་ཆོས་སྐོར་ཡིན། །
འོན་ཀྱང་རྒྱ་ནག་དང་། ཉི་ཧོང་། སངྒ་སྤུར། མ་ལེ་ཤི་ཡ། ཀོརི་ཡ་སོགས་སུ་



གསང་སྔགས་ཀྱི་རྒྱུད་སྡེ་སྔ་མ་གསུམ་ཁོ་ན་ལས་རྣལ་འབྱོར་བླ་མེད་ཀྱི་རྒྱུད་དར་རྒྱས་
བྱུང་མེད་སྟབས། ཐེག་པ་ཆེ་ཆུང་སྔགས་དང་བཅས་པ་ཆ་ཚང་བ་དར་བའི་ཡུལ་ནི་བོད་
དང་། ཕྱི་སོག ནང་སོག ཧི་མ་ལ་ཡའི་རི་རྒྱུད་དང་འབྲེལ་བའི་བལ་བོ་དང་། འབྲས་
ལྗོངས། འབྲུག་ཡུལ། ལ་དྭགས་བཅས་ཡིན་མོད། འོན་ཀྱང་ཕྱི་སོག་གིས་མཚོན་
བོད་བརྒྱུད་ནང་བསྟན་དར་བའི་ཡུལ་གྲུ་ཕལ་མོ་ཆེའི་ལོ་རྒྱུས་དར་རྒུད་ཀྱིས་རྐྱེན་པས་
ཡུལ་གྲུ་དེ་དག་ཏུ་དར་བའི་ནང་བསྟན་ཆོས་ལུགས་དེ་ཧ་ལམ་རྩ་མེད་རང་བཞིན་ལྟ་བུའི་
ཉམས་རྒུད་དུ་ཕྱིན་སྟབས། ད་ཆ་སྙིགས་དུས་ཀྱི་འཇིག་རྟེན་འདིར་ཐེག་པ་ཆེ་ཆུང་སྔགས་
དང་བཅས་པ་ཚང་ལ་མ་ནོར་བ་བཤད་སྒྲུབ་གཉིས་ཀྱི་སྒོ་ནས་དར་བའི་ཡུལ་ནི་རང་རེའི་
བོད་འདི་གཅིག་པུ་ཡིན།
དེ་ཡང་རང་རེའི་བོད་འདིར་ལྷ་ཐོ་ཐོ་རི་གཉན་བཙན་རིང་ཕོ་བྲང་ཡུམ་བུ་བླ་མཁར་
དུ་པཎ་གྲུབ་བློ་སེམས་འཚོ་དང་ལོ་ཙཱ་བ་ལི་ཐི་སེ་གཉིས་ཀྱིས་སྤང་སྐོང་ཕྱག་བརྒྱ་པ་དང་།
མདོ་སྡེ་ཟ་མ་ཏོག་སོགས་བསྣམས་ནས་རྒྱལ་པོའི་བཞུགས་གནས་ཕོ་བྲང་དུ་ཕེབས་སྟབས།
དེ་ནས་བཟུང་དམ་པ་ཆོས་ཀྱི་དབུ་བརྙེས་ཤིང་། དེ་རྗེས་བཙན་པོ་སྲོང་བཙན་སྒམ་པོས་
རྒྱ་དཀར་ནག་བལ་ཡུལ་སོགས་ནས་སློབ་དཔོན་ཀུ་ས་ར་དང་། བྲམ་ཟེ་ཤང་ཀ་ར། སློབ་
དཔོན་ཤཱི་ལ་མཉྩ། ཧཱཤང་མ་ཧ་ཡ་ན་སོགས་སྤྱན་དྲངས་ནས་ལོ་ཙཱ་བ་ཐོན་མི་དང་བཅས་
པས་མདོ་རྒྱུད་ཉེར་གཅིག་གིས་མཚོན་པས་མདོ་དང་རྒྱུད་ཀྱི་ཆ་ལག་དུ་མ་ཞིག་ཕབ་བསྒྱུར་
གྱིས་དམ་པ་ཆོས་ཀྱི་སྲོལ་བཏོད། ཕྱིས་མངའ་བདག་ཁྲི་ལྡེས་རྒྱ་གར་ནས་མཁན་ཆེན་
ཞི་བ་འཚོ་དང་སློབ་དཔོན་པད་འབྱུང་སོགས་སྤྱན་དྲངས་ནས་བསམ་ཡས་གཙུག་ལག་
ཁང་བཞེངས་སྐྲུན་བྱས་པ་མ་ཟད། རྒྱ་གར་ནས་གཞི་ཐམས་ཅད་ཡོད་སྨྲའི་དགེ་སློང་
བཅུ་གཉིས་སྤྱན་དྲངས། པ་གོར་བི་རོ་ཙ་ན་དང་འཁོན་ཀླུའི་དབང་པོ་སོགས་སད་མི་
མི་བདུན་དང་། བློ་གསལ་བའི་གཞོན་ནུ་སུམ་བརྒྱ་ལྷག་རབ་ཏུ་བྱུང་། །
ལྷག་པར་དུ་བསམ་ཡས་སྒྲ་བསྒྱུར་གླིང་དུ་ལོ་ཙཱ་བའི་དཔུང་ཁག་གསོ་སྐྱོང་དང་།



ཡིག་སྒྱུར་ཇི་ལྟར་བྱེད་སྟངས་ཀྱི་རིག་པའི་གཞུང་ལུགས་སྒྲ་སྦྱོར་བམ་པོ་དང་གཉིས་དང་།
ཡིག་སྒྱུར་གྱི་སྐབས་ངེས་པར་དུ་བརྩི་སྲུང་གཟབ་ནན་དགོས་པའི་བཅའ་ཁྲིམས་བྱེ་བྲག་
རྟོགས་བྱེད་སོགས་གཏན་འབེབས་བྱས་ཏེ་ལོ་ཙཱ་བ་བི་རོ་ཙ་ན་དང་སྐ་ཅོག་ཞང་གསུམ་
སོགས་ལོ་པཎ་བརྒྱ་ཕྲག་མང་པོས་ཡིག་བསྒྱུར་གྱི་བྱ་བ་འགོ་འཛུགས་ཀྱིས་ད་བར་ཆོས་
ཚན་མི་འདྲ་བ་བརྒྱད་བརྒྱ་དྲུག་ཅུ་རེ་བདུན་ཡོད་པའི་བཀའ་འགྱུར་པོད་བརྒྱ་ཅན་དང་།
ཆོས་ཚན་མི་འདྲ་བ་ཉིས་སྟོང་སུམ་བརྒྱ་སོ་བདུན་ཡོད་པའི་བསྟན་འགྱུར་པོད་ཉིས་བརྒྱ་
བཅུ་གསུམ་ཅན་གཉིས་གཙོ་བོ་སྒྲ་སྒྱུར་དང་དོན་སྒྱུར་ཐད་སྒྱུར་གསུམ་གྱི་བྱེད་ཐབས་སྤྱད་
དེ་བོད་སྐད་དུ་སྒྱུར་ཞུས་བྱས་པ་དེས་ནང་ཆོས་སློབ་གཉེར་པ་ཚོར་སློབ་སྦྱོང་གི་མཐུན་
རྐྱེན་ངེས་ཅན་ཞིག་བསྐྲུན། །
འོན་ཀྱང་གསང་སྔགས་ཀྱི་རྒྱུད་རྣམས་ཧ་ཅང་གསང་བ་ལྟ་བུར་བྱས་སྟབས། རང་
མོས་ཀྱིས་ཉམས་ལེན་དང་བསྟན་བཤད་མི་ཆོག་པ་དང་། ལྷག་པར་དུ་གསང་སྔགས་
མ་རྒྱུད་ཀྱི་ཆོས་སྐོར་དག་གཏན་ནས་སྒྱུར་ཞུས་མི་ཆོག་པའི་སྒྲིག་གཞི་གཞུང་འབྲེལ་གྱིས་
བཟོས་སྟབས། བསྟན་པ་སྔ་དར་གྱི་སྐབས་སུ་གསང་སྔགས་ཀྱི་རྒྱུད་མ་ལག་དང་བཅས་
པ་ཆ་ཚང་བ་བོད་སྐད་ཐོན་ཐུབ་མེད། དེ་ལྟ་ན་ཡང་སློབ་དཔོན་པད་འབྱུང་གིས་སྐལ་
ལྡན་གྱི་གདུལ་བྱ་མང་པོར་རྒྱུད་སྡེ་བཞི་དང་ལྷག་པར་དུ་སྔགས་བླ་མེད་ཀྱི་ཆོས་སྐོར་ཁག་
མངོན་གསལ་མེད་པའི་ཐོག་ནས་བསྟུན་མར་གསུངས་པ་སོགས་ཀྱིས་རྗེ་འབངས་ཉེར་ལྔས་
མཚོན་གྲུབ་པའི་གོ་འཕང་མཐོན་པོར་གཤེགས་པའི་སློབ་མ་མང་ཙམ་བྱོན།
ཕྱིས་སྔར་ཆོས་རྒྱལ་ཚོའི་སྐབས་སུ་སྒྱུར་ཞུས་དང་འཆད་ཁྲིད་བྱེད་མ་ཆོག་པའི་
གསང་སྔགས་མ་རྒྱུད་ཀྱི་རིགས་སྒྱུར་ཞུས་དང་འཆད་ཁྲིད་སོགས་ཀྱི་རིགས་ཡང་ཡང་
བྱས་པ་དང་། འདུལ་བའི་སྡོམ་རྒྱུན་ཉམས་ཆག་ཏུ་ཕྱིན་པ་སོགས་ཀྱིས་བོད་སིལ་བུའི་
སྔ་རྗེས་སུ་གསང་བ་སྔགས་ཀྱི་བསྟན་པ་འཕེལ་རྒྱས་བླ་ལྷག་ཏུ་ཕྱིན་ཡོད་ན་ཡང་། སྦྱོར་
དང་སྒྲོལ་ལྟ་བུའི་སྔགས་ལོག་སྤྱོད་པ་མང་དུ་བྱུང་བས་ལྷ་བླ་མ་ཡེ་ཤེས་འོད་དང་བྱང་ཆུབ་



འོད་གཉིས་ཀྱིས་སྔགས་ལོག་སིན་འབྱིན་པའི་བཀའ་ཤོག་བཀྲམ་པ་དང་། ལོ་ཆེན་རིན་
ཆེན་བཟང་པོ་དང་། ཁོང་གི་སློབ་མ་ཞི་བ་འོད། དེ་བཞིན་ལྷས་བཙས་སོགས་ཀྱིས་ཀྱང་
སྔགས་ལོག་སིན་འབྱིན་པའི་བསྟན་བཅོས་མང་དུ་མཛད། ལྷག་པར་དུ་ལྷ་བླ་མ་བྱང་
ཆུབ་འོད་དང་ནག་ཚོ་ལོ་ཙཱ་བ་གཉིས་ཀྱིས་ཇོ་བོ་རྗེ་བོད་དུ་གདན་དྲངས་པ་དང་། ཇོ་བོ་
རྗེས་བསྟན་པར་དག་ཐེར་བགྱིས་ཐོག་མདོ་སྔགས་གཉིས་ཀའི་གནད་རྩ་ཕྱོགས་གཅིག་
ཏུ་བསྡུས་ནས་བསྟན་པའི་བྱང་ཆུབ་ལམ་སྒྲོན་ལྗགས་རྩོམ་གནང་། །
ལྷག་དོན་དུ་ཁོང་གི་ཐུགས་སྲས་འབྲོམ་སྟོན་པས་རྭ་སྒྲེང་དགོན་པ་ཕྱག་བཏབ་པ་
ནས་བཟུང་བཀའ་གདམས་པ་དང་། དེ་རྗེས་ས་སྐྱ་བ། བཀའ་རྒྱུད་པ་སོགས་ཆོས་རྒྱུད་
མི་འདྲ་བ་མང་དུ་བྱུང་། མ་ཟད་ལོ་ཆེན་རིན་ཆེན་བཟང་པོ་དང་ཀླུ་མེས་ཚུལ་ཁྲིམས་ཤེས་
རབ་སོགས་ཀྱིས་མངའ་རིས་སྟོད་དང་མཚོ་སྔོན་སོགས་བརྒྱུད་ནས་མངའ་རིས་དང་དབུས་
སུ་འདུལ་བའི་སྡོམ་རྒྱུན་བསྐྱར་སྤེལ་བྱས་པ་དང་། མཁྱེན་དཔྱོད་མཁའ་ལྟར་ཡངས་
པའི་ལྷ་བཙུན་ཆེན་པོ་ཁུ་དབོན་དང་། ལོ་ཆེན་ལོ་ཆུང་རྣམ་གཉིས། མཉམ་མེད་ཇོ་འབྲོམ་
ཡབ་སྲས། ས་ཆེན་གོང་མ་རྣམ་ལྔ་། རྭ་སྐྱོ་ཞང་གསུམ། གྲུབ་ཐོབ་མར་མི་དྭགས་
གསུམ། ཤོང་དཔང་བུ་གསུམ་སོགས་མཁས་ཤིང་གྲུབ་པའི་སྐྱེས་བུ་དམ་པ་གཅིག་རྗེས་
གཉིས་མཐུད་དུ་བྱོན་པས་སླར་ཡང་ཐེག་པ་ཆེ་ཆུང་སྔགས་དང་བཅས་པའི་བསྟན་པ་ཕྱོགས་
དང་མཐའ་དབུས་ཀུན་ཏུ་དར་རྒྱས་ཆེ་ཙམ་བྱུང་། །
འོན་ཀྱང་བར་སྐབས་ཤིག་ནས་ཁ་ཅིག་སྔགས་ལ་མོས་ནས་མདོ་ཅ་འབྱིད་པ་དང་།
འགའ་ཞིག་མདོ་ལ་མོས་ནས་སྔགས་ཅ་འབྱིད་པ་སོགས་བསྟན་པ་ཐམས་ཅད་འགལ་མེད་
གྲོགས་སུ་འཁྱེར་བའི་ལུགས་སྲོལ་གཏན་ནས་མེད་པར་བསྟན་པ་རིན་པོ་ཆེ་རྨང་ནས་ཉམས་
ཏེ་མིང་གི་ལྷག་མ་ཙམ་དུ་འགྱུར་ཉེའི་དུས་སླར་ཡང་བསྟན་པ་རྨང་ནས་གསོ་ཕྱིར་རྗེ་བདག་
ཉིད་ཆེན་པོ་མདོ་སྨད་སའི་ཐིག་ལེར་བསམ་བཞིན་མིའི་སྲིད་པ་བཟུང་། དབུས་འགྱུར་
དུ་ཕེབས་ནས་རིས་སུ་མ་ཆད་པའི་བཤེས་གཉེན་དུ་མའི་མདུན་སར་མདོ་སྔགས་རིག་གནས་



དང་བཅས་པར་གསན་བསམ་སློབ་གཉེར་དཔྱིས་ཕྱིན་པ་གནང་བ་མ་ཟད། རང་ཅག་
རི་བོ་དགེ་ལྡན་པའི་མ་དགོན་དགའ་ལྡན་རྣམ་པར་རྒྱལ་བའི་གླིང་ཕྱག་འདེབས་མཛད་
སྟབས། རི་བོ་དགེ་ལུགས་པའི་གྲུབ་མཐའ་འདི་བྱུང་།
མ་ཟད་རྗེ་བདག་ཉིད་ཆེན་པོས་ཉ་དབོན་དང་། རེད་མདའ་བ་གཞོན་ནུ་བློ་
གྲོས། མཁན་ཆེན་དགའ་བཞི་བ་བློ་གསལ་སོགས་ཀྱི་མདུན་ནས་ཚད་མ་དང་། ཕར་
ཕྱིན། དབུ་མ། མཛོད། འདུལ་བ་བཅས་བཀའ་པོད་ལྔ་གའི་བཤད་རྒྱུད་བར་མ་ཆད་
པ་རྣམས་གསན་བཞེས་ཀྱིས་དགོན་དེར་བཀའ་པོད་ལྔ་གའི་འཆད་ཉན་གྱི་རྒྱུན་གསར་
འཛུགས། མངོན་རྟོགས་རྒྱན་གྱི་རྒྱ་ཆེར་འགྲེལ་ལེགས་པར་བཤད་པ་གསེར་གྱི་ཕྲེང་
བ་དང་། དབུ་མ་དགོངས་པ་རབ་གསལ་སོགས་ཆོས་ཚན་མི་འདྲ་བ་ཆིག་བརྒྱ་བརྒྱད་
ཅུ་གྱ་ལྔ་ཡོད་པའི་གསུང་འབུམ་པོད་ཏི་བཅོ་བརྒྱད་ལྷག་ལྗགས་རྩོམ། རྒྱལ་ཚབ་དར་
མ་རིན་ཆེན་དང་། མཁས་གྲུབ་དགེ་ལེགས་དཔལ་བཟང་སོགས་གསུང་འབུམ་འབོར་
ཆེན་བཞུགས་པའི་དངོས་སློབ་གྲགས་ཅན་བརྒྱ་དང་ཞེ་བདུན་བསྐྱངས།
དེ་དག་སོ་སོས་ཀྱང་ཡབ་རྗེ་བླ་མའི་བསྟན་པ་སྙིགས་དུས་ཀྱི་འཇིག་རྟེན་འདིའི་དབུས་
དང་མཐའ་ཀུན་ཏུ་དར་བར་བྱ་ཕྱིར་ཡབ་རྗེ་བླ་མའི་གསུང་གི་དགོངས་པ་འགྲེལ་པའི་བསྟན་
བཅོས་འབོར་ཆེན་ལྗགས་རྩོམ་མཛད་པ་མ་ཟད། མདོ་དབུས་ཁམས་གསུམ་དུ་ཡབ་རྗེ་
བླ་མའི་བསྟན་པར་ཐོས་བསམ་སྒོམ་གསུམ་བྱེད་སའི་གཙུག་ལག་ཁང་དང་དགོན་སྡེ་མང་
པོ་གསར་སྐྲུན་དང་འབྲེལ་ཡབ་རྗེ་བླ་མའི་བསྟན་པ་རང་སྟོབས་ཀྱིས་འཛིན་ནུས་པའི་སློབ་
མའི་ཚོགས་བརྒྱ་སྟོང་ཁྲི་འབུམ་དུ་མ་གསོ་སྐྱོང་བྱས་པ་དང་། སློབ་མ་དེ་དག་དང་དེ་
དག་གི་ཡང་སློབ་ཀྱི་ཚོགས་དུ་མས་ཀྱང་ཡབ་རྗེ་བླ་མའི་བཀའ་པོད་ལྔ་དང་རྒྱུད་སྡེ་བཞི་
དང་འབྲེལ་བའི་གསུང་གི་དགོངས་པ་འགྲེལ་པའི་བསྟན་བཅོས་འབོར་ཆེན་གསར་རྩོམ་
གྱི་ལས་ལ་ཞུགས།
ལྷག་དོན་དུ་དབུ་ཕར་དང་གསང་ཆེན་རྒྱུད་སྡེ་བཞི་དང་འབྲེལ་བའི་གཞུང་ཆེན་



ཀ
，
，_，
ཁག་ལ་ཐོས་བསམ་གྱིས་འཇུག་པ་ལ་ཐོག་མར་གཞུང་ཆེན་དེ་དག་གི་སྤྱིའི་ལམ་ཕྱོགས་
དང་རྨང་གཞིའི་གཙོ་གནད་སྟོན་པའི་བསྟན་བཅོས་ས་དང་ལམ་གྱི་རྣམ་གཞག་གམ་ས་
ལམ་གྱི་རྣམ་གཞག་དག་གཅིག་གཅིག་གཉིས་གཉིས་ཀྱིས་ངེས་པ་སྔོན་དུ་འགྲོ་དགོས་པ་
འགངས་ཆེན་དུ་མཐོང་སྟབས། གཞུང་ཆེན་དེ་དག་གི་ཤ་གསེང་དང་རུས་གསེང་དུ་འཐིམ་
པའི་སྲོག་དབུགས་ལྟ་བུའི་ས་ལམ་གྱི་རྣམ་གཞག་དག་ཕྱོགས་གཅིག་ཏུ་གོ་རིམ་ལེགས་
སྒྲིག་དང་སྣོན་བསྒྱུར་གྱི་བྱ་བར་ཞུགས་ཏེ་གཞུང་ཆེན་བཀའ་པོད་ལྔ་ལས་ལོགས་སུ་ས་
ལམ་གྱི་རྣམ་གཞག་སྟོན་པའི་བསྟན་བཅོས་ཀྱི་རིགས་དམིགས་བསལ་ཟུར་འདོན་བྱས།
དེ་ཡང་རང་ཅག་རི་བོ་དགེ་ལུགས་པར་མཚོན་ན་མཁས་གྲུབ་དགེ་ལེགས་དཔལ་
བཟང་གིས་མཛད་པའི་ས་ལམ་གྱི་རྣམ་གཞག་མཁས་པའི་ཡིད་འཕྲོག་དང་། འཇིགས་
མེད་དབང་པོས་མཛད་པའི་ས་ལམ་གྱི་རྣམ་གཞག་ཐེག་གསུམ་མཛེས་རྒྱན། རྗེ་བཙུན་
ཆོས་ཀྱི་རྒྱལ་མཚན་གྱིས་མཛད་པའི་ས་ལམ་གྱི་རྣམ་གཞག སོག་པོ་རྟ་དབྱངས་ཀྱིས་
མཛད་པའི་ས་ལམ་གྱི་རྣམ་གཞག་ཉུང་ངུའི་ཟུར་རྒྱན་ཡུམ་དོན་རྒྱ་མཚོའི་འཇུག་ངོགས།
རྗེ་བཙུན་གྲགས་པ་བཤད་སྒྲུབ་ཀྱིས་མཛད་པའི་ས་ལམ་གྱི་རྣམ་གཞག ངག་དབང་དཔལ་
ལྡན་གྱིས་མཛད་པའི་གསང་ཆེན་རྒྱུད་སྡེ་བཞིའི་ས་ལམ་གྱི་རྣམ་གཞག་རྒྱུད་གཞུང་གསལ་
བྱེད་སོགས་ས་དང་ལམ་གྱི་རྣམ་གཞག་སྟོན་པའི་བསྟན་བཅོས་གང་མང་ཞིག་ལྗགས་རྩོམ་
མཛད་ཡོད་ཀྱང་། གོང་གསལ་ས་ལམ་གྱི་རྣམ་གཞག་སྟོན་པའི་བསྟན་བཅོས་ཁག་གིས་
མཚོན་དེ་སྔའི་ས་ལམ་གྱི་རྣམ་གཞག་སྟོན་པའི་བསྟན་བཅོས་མང་ཆེ་བ་ཞིག་སྤྱི་ཡོངས་
ནས་ཁ་དམ་དྲགས་པ་དང་། གནས་ཚད་མཐོ་དྲགས་པ། སྦམ་བཤད་བྱས་དྲགས་པ།
བསྡུས་དྲགས་པ་སོགས་ཀྱི་དབང་གིས་གཞུང་ཆེན་མོར་གསར་དུ་སློབ་གཉེར་བྱེད་མཁན་
མང་ཆེ་བ་ཞིག་ས་ལམ་གྱི་རྣམ་གཞག་ལ་གོ་རྟོགས་ངེས་ཅན་ཞིག་ཆགས་མ་ཐུབ་སྟབས།
དངོས་གཞི་དབུ་ཕར་གྱི་གཞུང་ཆེན་ཁག་ལ་སློབ་གཉེར་བྱེད་སྐབས་དེ་སྔར་སློབ་གཉེར་
གྱི་གོ་རིམ་འཐུས་ཚང་དང་ཚགས་ཚུད་མ་བྱུང་བའི་ཉེར་ལེན་གྱིས་དབུ་ཕར་གྱི་གཞུང་དོན་



ལ་གོ་རྟོགས་ཚད་ལྡན་དང་ཡང་དག་པ་ཞིག་ཡོང་གི་མེད་པའི་རྣམ་པ་ཤུགས་ཆེ་རུ་ཐོན་
བཞིན་ཡོད།
དེའི་སྟབས་ཀྱིས་རྔ་པ་ཀིརྟི་དགོན་དགེ་ལྡན་ལེགས་བཤད་གླིང་གི་མཁན་ལས་ཐོག་
པ་ཕྱོགས་བཞི་ཚང་བློ་བཟང་ཡེ་ཤེས་རྒྱ་མཚོས་སྔ་ཕྱིར་མཛད་པའི་ས་ལམ་གྱི་རྣམ་གཞག་
སྐུ་གསུམ་ནོར་བུའི་བང་མཛོད་དང་། ས་དང་ལམ་གྱི་རྣམ་གཞག་ཐར་པའི་གྲོང་ཁྱེར་
དུ་བགྲོད་པའི་མྱུར་ལམ་གཉིས་ལ་ལུང་རིགས་ཟུང་ལ་བརྟེན་ནས་རྟོག་ཞིབ་དང་ཞིབ་བཤེར་
གཏིང་ཟབ་བྱས་ཐོག་ནས་ཐེག་པ་ཆེ་ཆུང་གི་ས་ལམ་གྱི་རྣམ་གཞག་ཅུང་ཆ་ཚང་བ་དང་།
ངོས་འཛིན་ནོར་འཁྲུལ་ཅན་གྱི་རིགས་ཡོ་བསྲང་དང་། ཕྱོགས་ཡོངས་ནས་ཁ་གསལ་
གོ་བདེ་དང་། རྒྱས་བསྡུས་འཚམ་པ་དང་། ལྷག་དོན་པཎ་ཆེན་བསོད་གྲགས་ཀྱི་རང་
ལུགས་གཙོ་གནད་ཀྱིས་གསལ་འདོན་བྱས་པ་སོགས་ཀྱི་ཁྱད་ཆོས་མངོན་གསལ་དུ་ལྡན་
སྟབས། བཞུགས་སྒར་ཀིརྟིའི་བྲེས་པ་གྲྭ་ཚང་གི་རྩོམ་སྒྲིག་སྡེ་ཚན་ནས་གོང་གསལ་གྱི་
ས་ལམ་གྱི་རྣམ་གཞག་ཁག་གཉིས་འདི་ལོའི་ལེགས་བཤད་འོད་ཕྲེང་གི་དེབ་ཕྲེང་གྲས་སུ་
པར་སྐྲུན་འགྲེམས་སྤེལ་བྱེད་རྒྱུའི་ཐག་གཅོད་བྱས་པ་ཞིག་ཡིན།
མཇུག་མཐར་ས་དང་ལམ་གྱི་རྣམ་གཞག་ཐར་པའི་གྲོང་ཁྱེར་དུ་བགྲོད་པའི་མྱུར་
ལམ་འདི་ཉིད་ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད་ཀྱི་ནང་གསལ་གྱི་
གལ་གནད་ཆེ་བའི་ས་དང་ལམ་གྱི་མཚན་ཉིད་དང་མཚན་གཞི་དབྱེ་བ་སོགས་ཀྱི་སྐོར་བཏུས་
སྒྲིག་བྱས་པ་ལྟ་བུར་མཐོང་སྟབས། སྒྲིག་སྟངས་ཀྱི་ཆ་ནས་ཐོག་མར་ས་ལམ་གྱི་རྣམ་
གཞག་སྐུ་གསུམ་ནོར་བུའི་བང་མཛོད་དང་དེ་རྗེས་ས་དང་ལམ་གྱི་རྣམ་གཞག་ཐར་པའི་
གྲོང་ཁྱེར་དུ་བགྲོད་པའི་མྱུར་ལམ་ཞེས་པ་བཀོད་ཡོད།
མཐའ་དོན་གོང་གསལ་གྱི་ས་ལམ་གྱི་རྣམ་གཞག་སྟོན་པའི་གཞུང་གཉིས་དཔར་
སྐྲུན་འགྲེམས་སྤེལ་བྱས་པའི་དགེ་མཐུ་ལ་བརྟེན་ནས་ནང་བསྟན་སྤྱི་དང་། ཡང་དགོས་
རང་ཅག་རི་བོ་དགེ་ལུགས་པའི་མདོ་སྔགས་ཟུང་འབྲེལ་གྱི་བསྟན་པ་འདི་ཉིད་འཛམ་



གླིང་ཡངས་པའི་སའི་ཁྱོན་ཀུན་ཏུ་དར་ཁྱབ་དང་ཡུན་གནས་ཡོང་བའི་སྨོན་པ་ཤུགས་
དྲགས་དང་བཅས་ལེགས་བཤད་འོད་དཀར་ཕྲེང་བའི་གླེང་བརྗོད་དུ། འཕགས་ཡུལ་
ཀིརྟིའི་བྲེས་པ་གྲྭ་ཚང་ཆེས་མཐོའི་བོད་ཀྱི་རིག་གནས་སློབ་གཉེར་ཁང་གི་རྩོམ་སྒྲིག་
སྡེ་ཚན་ནས། ཕྱི་ལོ་ ༢༠༡༡ ཟླ་ ༡༢ ཚེས་ ༡༡ ལ།



་་་་་་་་་་་་་་་་
་་་་་་་་་་་་་
0000000000E
-nett-
བབས་མགon---བསམnt
དཀར་ཆག
ས་དང་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
མཆོད་པར་བརྗོད་པ་དང་རྩོམ་པར་དམ་བཅའ་བ། ་
དང་པོ། སྤྱིར་བཤད་པ། ་
གཅིག ཉན་ཐོས་སྡེ་བའི་ལུགས།་་་་་་་
དང་པོ། བྱང་ཆུབ་མཆོག་ཏུ་ཐུགས་བསྐྱེད་ཚུལ། །
གཉིས་པ། བར་དུ་བསྐལ་བ་གྲངས་མེད་གསུམ་དུ་ཚོགས་བསགས་ཚུལ། ་
གསུམ་པ། མངོན་པར་རྫོགས་པར་སངས་རྒྱས་ཚུལ། ་་་་
གཉིས་པ། ཐེག་ཆེན་པའི་ལུགས། ་་
དང་པོ་བྱང་ཆུབ་མཆོག་ཏུ་ཐུགས་བསྐྱེད་ཚུལ། ་་་་་
༡ སྤྱིའི་དོན་བཤད་པ། ་་
༢ མཐའ་དཔྱད། ་་་་
གཉིས་པ། བར་དུ་གྲངས་མེད་གསུམ་དུ་ཚོགས་བསགས་ཚུལ།
༡༽ སྤྱིའི་དོན་
༡ བསགས་པར་བྱ་བའི་ཚོགས་ཀྱི་ངོ་བོ། །
༢ ཇི་སྲིད་བསགས་པ་ཚོགས་ཀྱི་ཡུན་ཚད། ་་་་་་་
༣ ཐབས་ཤེས་ཀྱིས་ཟིན་ཚུལ། ་་་
༢༽ མཐའ་དཔྱད་པ། ་



ནod.
creano
-0
000000000000000000000000000000c
༡༠༠༠༠༠༠
བ
o
བ
a
sat
-0
--4-
-
-
0
་ ༡༠༣
-----
--
------
n-an-ouTue_L-
ELLEna-
naontato
བསམ་བབས་བབས་བསམ00༠༠༠༠00.
Enance-et-car
toon
-tea-n-tea-na-tan-
་་་་་
༡ སྤྱིའི་དོན་བཤད་པ། ་
༣༽ ཐེག་ཆེན་གྱི་ལམ་བཤད་པ། ་་
༢ མཐའ་དཔྱད་པ། ་་་
༡ སྤྱིའི་དོན་བཤད་པ། ་་༌
༢༽ རང་རྒྱལ་གྱི་ལམ་བཤད་པ། ་་བཀའ་དང་བས་
༢ མཐའ་དཔྱད་པ། ་་་
༡ སྤྱིའི་དོན་བཤད་པ། ་་
༡༽ ཉན་ཐོས་ཀྱི་ལམ་བཤད་པ།།
༢༽ ཐེག་པ་སོ་སོའི་ལམ་གྱི་རྣམ་གཞག་བྱེ་བྲག་ཏུ་བཤད་པ། །
༢ མཐའ་དཔྱད་པ། ་་་་
༡ སྤྱིའི་དོན། ་་་
༡༽ ལམ་གྱི་རྣམ་གཞག་སྤྱིར་བསྟན་པ། ་་་་
གཉིས་པ། ལམ་གྱི་རྣམ་གཞག་བཤད་པ།་
༢ མཐའ་དཔྱད་པ།་་་
༡ སྤྱིའི་དོན་བཤད་པ། ་་
༡༽ ཐེག་དམན་གྱི་ས་བཤད་པ། ་་་་་
དང་པོ། སའི་རྣམ་གཞག་བཤད་པ།།
གཉིས་པ། སྐབས་སུ་བབས་པ་ས་ལམ་གྱི་རྣམ་གཞག་བཤད་པ།
ateneone-announceannatanadette00cedo-a-Ente00000000000000000000ENDE
མས་བ0-04
ཁ་བ་བབས་བབས་བབ་
E
n
-En
-
00-
0
-
-
-
-0
-10-
0
---
གསུམ་པ། མཐར་འོག་མིན་དུ་སྟོབས་བཅུ་མངའ་བའི་གོ་འཕང་མངོན་དུ་བྱས་ཚུལ།



--
-
བ༌ ༡༢༢
འབབ་ས་ ༡༦༥
"༡༦༥
༡༨༡
་་༡༩༡
་་་༡༩༡
༢༡༡
འབབས་༢༡༢
༢༢༢
༢ མཐའ་དཔྱད་པ།་
༤༽ ཐེག་ཆེན་གྱི་སའི་རྣམ་གཞག་བཤད་པ། ས་
༡ སྤྱིའི་དོན་བཤད་པ། ་་་་
༢ མཐའ་དཔྱད་པ། ་་་་་
གསུམ་པ། གྲུབ་མཐའ་སོ་སོའི་ཐུན་མོང་མ་ཡིན་པའི་སྤང་གཉེན་གྱི་རྣམ་གཞག་བྱེ་བྲག་
ཏུ་བཤད་པ།
༡ བྱེ་བྲག་སྨྲ་བའི་ལུགས་བཤད་པ། །
༢ མདོ་སྡེ་བའི་ལུགས་བཤད་པ།
༣ སེམས་ཙམ་པའི་ལུགས་བཤད་པ།
༤ དབུ་མ་བའི་ལུགས་བཤད་པ། ་་༌
ས་དང་ལམ་གྱི་རྣམ་གཞག་ཐར་པའི་གྲོང་ཁྱེར་དུ་
བགྲོད་པའི་མྱུར་ལམ།
མཆོད་པར་བརྗོད་པ་དང་རྩོམ་པར་དམ་བཅའ་བ།་
དང་པོ། སའི་རྣམ་གཞག་བཤད་པ།
དང་པོ། ཐེག་དམན་གྱི་སའི་རྣམ་གཞག་བཤད་པ།
གཉིས་པ། ལམ་གྱི་རྣམ་གཞག་བཤད་པ།་་་་་་་
དང་པོ། ལམ་གྱི་རྣམ་གཞག་སྤྱིར་བསྟན་པ། བཟང་བ་དང་
གཉིས་པ། ཐེག་པ་སོ་སོའི་ལམ་གྱི་རྣམ་གཞག་བྱེ་བྲག་ཏུ་བཤད་པ། ་
དང་པོ། ཉན་ཐོས་ཀྱི་ལམ་བཤད་པ།།
་༌ ༣༥༠
འཨ༢༥༡
ས་ས༢༥༡
༣། ༤
༌ ༢༥༤
་ ༢༥༧
ས་ ༢༥༧



་་་་་་་་
་༌ ༢༥༧
༌ ༢༩
ད་འ་༢༦༡
vorst
བལ་བཟའ་ ༢༦༤
པས་བསམས་པ༌ ༢༦༦
༣༦༨
དཔ༌ ༢༦ར
༢༦ར
-on-a-cenance-anotala
པའ༌ ༢༦༩
དང་པོ། ཉན་ཐོས་ཀྱི་ཚོགས་ལམ་བཤད་པ། ་་་་
གཉིས་པ། ཉན་ཐོས་ཀྱི་སྦྱོར་ལམ་བཤད་པ། ་་་་་
གསུམ་པ། ཉན་ཐོས་ཀྱི་མཐོང་ལམ་བཤད་པ། ་་
བཞི་པ། ཉན་ཐོས་ཀྱི་སྒོམ་ལམ་བཤད་པ། ་་་
ལྔ་པ། ཉན་ཐོས་ཀྱི་མི་སློབ་ལམ་བཤད་པ། ་
གཉིས་པ། རང་རྒྱལ་གྱི་ལམ་གྱི་རྣམ་གཞག་བཤད་པ།།
དང་པོ། རང་རྒྱལ་གྱི་ཚོགས་ལམ་བཤད་པ། ་
གཉིས་པ། རང་རྒྱལ་གྱི་སྦྱོར་ལམ་བཤད་པ། ་་
གསུམ་པ། རང་རྒྱལ་གྱི་མཐོང་ལམ་བཤད་པ།་་་
བཞི་པ། རང་རྒྱལ་གྱི་སྒོམ་ལམ་བཤད་པ། ་་དང་་་་
ལྔ་པ། རང་རྒྱལ་གྱི་མི་སློབ་ལམ་བཤད་པ། ་་
གསུམ་པ། ཐེག་ཆེན་གྱི་ལམ་བཤད་པ། ་་
དང་པོ། ཐེག་ཆེན་གྱི་ཚོགས་ལམ་བཤད་པ། ་
གཉིས་པ། ཐེག་ཆེན་གྱི་སྦྱོར་ལམ་བཤད་པ།་་་་་
གསུམ་པ། ཐེག་ཆེན་གྱི་མཐོང་ལམ་བཤད་པ། ་
བཞི་པ། ཐེག་ཆེན་གྱི་སྒོམ་ལམ་བཤད་པ། ་་༌
ལྔ་པ། ཐེག་ཆེན་གྱི་མི་སློབ་ལམ་བཤད་པ།
གཉིས་པ། ཐེག་ཆེན་གྱི་སའི་རྣམ་གཞག་བཤད་པ། ་་་་་་་་་་་་་་
scur
བས་ ༢༧༠་
000000000000000000
༢༧༠
ཝ་ ༣༧༤
hick...om
བ་༣༨༡
༢༨༤
༣༨༧
•༢༩༠



༄༅།། ས་དང་ལམ་གྱི་རྣམ་གཞག་སྐུ་གསུམ་
ནོར་བུའི་བང་མཛོད་ཅེས་བྱ་བ་
བཞུགས་སོ། །
མཛད་པ་པོ།
ཕྱོགས་བཞི་ཚང་བློ་བཟང་ཡེ་ཤེས་རྒྱ་མཚོ།



ལེགས་བཤད་འོད་དཀར་ཕྲེང་བ།
༄༅།། ས་དང་ལམ་གྱི་རྣམ་གཞག་སྐུ་གསུམ་ནོར་བུའི་
བང་མཛོད་ཅེས་བྱ་བ་བཞུགས་སོ། །
༄༅།། ན་མོ་གུ་རུ་མཉྫ་གྷོ་ཥཱ་ཡ། རྒྱལ་སྲས་དུས་ནས་རླབས་ཆེན་སྙིང་
སྟོབས་ལ། །རྒྱལ་བ་ཡོངས་ཀྱིས་པད་དཀར་ལྟར་བསྔགས་པའི། །རྒྱལ་
བའི་དཀྱིལ་འཁོར་དབུས་ན་ཤཱཀྱའི་ཏོག །རྒྱལ་བ་སྲས་དང་བཅས་ལ་གུས་
པས་འདུད། །མི་ཤིགས་སྲོག་གི་དྭངས་མ་དྷི་ཡིག་མདངས། །གཞོམ་བྲལ་
མཚར་སྡུག་ལང་ཚོ་རྫོགས་པའི་སྐུ། །བློ་གྲོས་པདྨོའི་གཉེན་གཅིག་འཇམ་
དཔལ་གྱིས། །བདག་བློ་འཆད་རྩོད་རྩོམ་པའི་གཏེར་དུ་སྒྲུབས། །དཔལ་
སྡུག་ཟག་མེད་ཡེ་ཤེས་མཁའ་དབྱིངས་སུ། །བྱམས་བརྩེའི་སྤྲིན་སྔོན་གཡོ་
བའི་གདེངས་ཀ་ལས། །ཟབ་རྒྱས་ལེགས་བཤད་གྲུ་ཆར་འདོད་འཇོ་བ། །དགའ་
་ལྡན་བཞུགས་པ་གང་ལ་མགོས་ཕྱག་འཚལ། །རྒྱལ་བའི་བཀའ་ལ་དྲང་ངེས་
འབྱེད་པ་ཡི། །ཚད་མའི་སྐྱེས་བུར་བདེ་གཤེགས་རང་ཉིད་ཀྱིས། །ལུང་
བསྟན་བརྙེས་པ་འཕགས་པ་ཐོགས་མེད་ཅེས། །རྒྱལ་བའི་སྲས་པོ་གང་དེས་
དགེ་ལེགས་སྩོལ། །ཕྲ་ཞིབ་རྣམ་དཔྱོད་གྲུ་གཟིངས་ལ་བརྟེན་ནས། །རབ་
འབྱམས་གཞུང་ལུགས་རྒྱ་མཚོའི་མཐའ་བརྒལ་ཏེ། །ཟབ་དོན་ནོར་བུའི་
མཛོདྲའ་དབང་བསྒྱུར་་་རྒྱབ་་སྲས་སེངྒེ་བཟང་པོའི་ཞབས་ལ་འདུད། །མ་
ལུས་རྒྱལ་བའི་མཁྱེན་བརྩེ་ནུས་པའི་བདག །རིགས་གསུམ་ལྷག་པའི་ལྷ་མཆོག་
5
.
0



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ངུར་སྨིག་གར། །མཆོག་གསུམ་ཀུན་འདུས་གཏན་གྱི་སྐྱབས་གཅིག་པུ། །བློ་
བཟང་གྲགས་པ་སྐྱེ་རྒུའི་གཙུག་ན་རྒྱལ། །ཚོགས་གཉིས་ཆུ་ཤེལ་དབང་པོ་ལས་
གྲུབ་ཅིང་། །མཁྱེན་བརྩེའི་དཀྱིལ་འཁོར་རིགས་པའི་བསིལ་ཟེར་ཅན། །ཕས་
རྒོལ་རཱ་ཧུ་ལ་ལས་རྣམ་རྒྱལ་བའི། །རྒྱལ་ཚབ་ཆོས་རྗེའི་ཟླ་བ་གཙུག་ན་
མཛེས། །ཟབ་ལམ་ཟབ་མོའི་ལྟ་བས་ཐུགས་རྒྱུད་གཏམས། །གསང་ཆེན་
གསང་སྔགས་ཉེ་ལམ་ཆོ་ག་རྫོགས། །བདེ་ཆེན་བདེ་བ་མཆོག་གི་རྩེ་དགའ་
འཛིན། ། མཁས་གྲུབ་མཁས་པ་ཡོངས་ཀྱི་གཙུག་རྒྱན་རྒྱལ། །བསོད་ནམས་
ཡེ་ཤེས་ཆུ་གཏེར་ལས་ཐོན་ཞིང་། །ཕུལ་བྱུང་མཁྱེན་བརྩེའི་ཆ་ཤས་ཡོངས་
སུ་རྫོགས། །གྲགས་པའི་འཕྲིན་ལས་བསིལ་ཟེར་འབུམ་འགྱེད་པ། །སྨྲ་བའི་
ཟླ་བ་སྲིད་ཞིའི་རྒྱན་དུ་མཆོད། །ཤམ་བྷ་ལ་དང་འཕགས་བོད་ཡུལ་ལྗོངས་སུ། །
ཆོས་སྐུའི་ངང་ལས་སྤྲུལ་བསྒྱུར་སྣ་ཚོགས་པས། །གང་འདུལ་ཐབས་མཁས་
མཛད་པའི་རོལ་གར་ཅན། །རོང་ཆེན་ཆོས་ཀྱི་རྒྱལ་པོས་དགེ་ལེགས་
མཛོད། །གང་ཐུགས་མཁྱེན་བརྩེའི་ཀུན་གསལ་ཡངས་པ་ལ། །ཐབས་མཁས་
འཇའ་སྤྲིན་འཁྲིགས་པའི་དཀྱིལ་འཁོར་ལས། །བརྒྱད་ཁྲི་བཞི་སྟོང་ཆོས་ཆར་
འདོད་འཇོ་བ། །གདུལ་བྱ་རྒྱ་མཚོའི་མགོན་དེས་བདག་སྐྱོངས་ཤིག །རིག་
བརྒྱའི་ཁྱབ་བདག་འཇམ་དཔལ་ཞི་ཁྲོ་དང་། །དབྱེར་མེད་འཇམ་མགོན་བླ་
མ་ཡབ་སྲས་སོགས། །དངོས་བརྒྱུད་བླ་མ་ཡི་དམ་ལྷ་ཚོགས་ཀྱིས། །ཕྱི་ནང་
གསང་གསུམ་དངོས་གྲུབ་ཆར་དུ་བསྙིལ། །མ་ལུས་རྒྱལ་བའི་བགྲོད་པ་གཅིག་
པུའི་ལམ། །ས་དང་ལམ་གྱི་རྣམ་གཞག་རྒྱ་མཚོ་ཆེ། །འཁྲུལ་བྲལ་ལུང་རིགས་
3



ལེགས་བཤད་འོད་དཀར་ཕྲེང་བ།
ནོར་བུས་ཡོངས་སུ་གཏམས། །སྐལ་བཟང་རོལ་གནས་ཆུ་གཏེར་བདག་གིས་
སྤེལ། །དེ་ལ་འདིར་འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་
ཐམས་ཅད་ཀྱི་གཞི་དང་རྟེན་དུ་གྱུར་པའི་ས་དང་ལམ་གྱི་རྣམ་གཞག་འཆད་
པ་ལ་གསུམ། སྤྱིར་བཤད་པ་དང་། སྐབས་སུ་བབ་པ་ས་ལམ་གྱི་རྣམ་གཞག་
བཤད་པ། གྲུབ་མཐའ་སོ་སོའི་ཐུན་མོང་མ་ཡིན་པའི་སྤང་གཉེན་གྱི་རྣམ་གཞག་
བྱེ་བྲག་ཏུ་བཤད་པའོ། །
དང་པོ། སྤྱིར་བཤད་པ།
བསྐལ་བ་བཟང་པོ་འདིའི་གནས་བསྐལ་ནས་རིམ་གྱིས་འགྲིབ་ནས་སྐྱེ་
རྒུ་རྣམས་ཚེ་ལོ་བཞི་ཁྲི་བའི་དུས་སུ་རྣམ་པར་འདྲེན་པ་དང་པོ་སངས་རྒྱས་
འཁོར་བ་འཇིགས་མི་མཇེད་འཇིག་རྟེན་གྱི་ཁམས་འདིར་བྱོན། ཚེ་ལོ་སུམ་
ཁྲི་བའི་དུས་སུ་སངས་རྒྱས་གསེར་ཐུབ་བྱོན། ཚེ་ལོ་ཉིས་ཁྲི་བའི་དུས་སུ་
སངས་རྒྱས་འོད་སྲུངས་བྱོན། ཚེ་ལོ་བརྒྱ་བ་སྙིགས་མ་ལྔ་བདོ་བའི་དུས་སུ་
འདྲེན་མཆོག་སྟོབས་བཅུ་མངའ་བ་སྟོང་གི་འཕྲེང་བའི་དབུས་སུ་ཆུ་ཤེལ་དབང་
པོའི་དཀྱིལ་འཁོར་ཉ་གང་བ་ལྟ་བུར་མངོན་པར་འཕགས་ཤིང་། རླབས་པོ་
ཆེའི་སྨོན་ལམ་གྱི་མཐུ་ཕུལ་དུ་བྱུང་བའི་བདེན་སྟོབས་དྲི་མ་མེད་པས་པད་
དཀར་ལྟ་བུར་བསྔགས་པའི་དབྱངས་ཀྱི་རྒྱལ་མོས་རྔ་བོ་ཆེ་སྲིད་པ་གསུམ་
གྱི་ཁོར་མོ་ཡུག་ཏུ་བརྡུངས་པའི་རྒྱལ་བ་བུ་རམ་ཤིང་བ་འདི་ཉིད་བྱོན་པ་
ཡིན་ལ། སྟོན་པ་ཐུགས་རྗེ་ཅན་འདི་ཉིད་ཀྱིས་ཐོག་མར་ཐུགས་ཇི་ལྟར་
བསྐྱེད་ཚུལ་སོགས་ལ་གཉིས། ཉན་ཐོས་སྡེ་བའི་ལུགས། ཐེག་ཆེན་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
པའི་ལུགས་སོ། དང་པོ། ཉན་ཐོས་སྡེ་བའི་ལུགས་ལ་གསུམ། །
དང་པོ། བྱང་ཆུབ་མཆོག་ཏུ་ཐུགས་བསྐྱེད་ཚུལ་ནི། འདུལ་བ་ལུང་
ལས། སངས་རྒྱས་འདོད་ཆགས་བྲལ་ཐོས་ཤིང་། །གླང་བོ་དྲེགས་པའི་
ཤས་ཆེན་དང་། འཇིག་རྟེན་སྡུག་བསྔལ་གྱུར་མཐོང་ནས། །ངས་ནི་བྱང་
ཆུབ་སེམས་བསྐྱེད་དོ། །ཞེས་གསུངས་པའི་དོན་བསྡུས་ཏེ་བརྗོད་ན་འདི་
ལྟར། འདས་པའི་དུས་ཀྱི་བསྐལ་བ་ལ་བདག་ཅག་གི་སྟོན་པ་འདི་ནི་རྒྱལ་
པོ་འོད་ལྡན་ཞེས་བྱ་བའི་གྲོང་ཁྱེར་གྱི་རྒྱལ་པོ་རབ་གསལ་ལམ་འོད་ལྡན་ཞེས་
བྱ་བ་སྟོབས་དང་འབྱོར་བ་ལྷ་རྣམས་ཀྱི་དབང་པོའི་ཕུན་ཚོགས་ལྟ་བུ་ལ་སྤྱོད་
པ་ཞིག་ཏུ་གྱུར་ཏོ། །དེ་ལ་དུས་ནམ་ཞིག་ན། གླང་པོ་ཆེ་མེ་ཏོག་ཀུ་མུད་
ཏའི་མདོག་བཞིན་དུ་ཐལ་ཀར་ཡོད་པ། གཟུགས་བཟང་ཞིང་ཡན་ལག་བདུན་
ལེགས་པར་རྫོགས་པ་ཞིག་ཡོད་དེ། དེ་འདུལ་བའི་ཆེད་དུ་ཀུན་ཏུ་བགྲོད་ཅེས་
བྱ་བའི་གླང་བོ་འདུལ་མཁན་ཞིག་ཡོད་པ་དེ་བཀུག་སྟེ་འདུལ་དུ་འཇུག་གོ །དེས་
ཀྱང་དེ་ལྟར་མཉན་ཏེ་དུལ་བར་བྱས་ནས་སླར་རྒྱལ་པོ་ལ་ཕུལ་ལོ། དེ་ནས་
ཉམས་སད་པའི་ཕྱིར་རྒྱལ་པོ་དང་འདུལ་མཁན་གཉི་གས་གླང་བོ་ཆེའི་རྒྱབ་
ཏུ་ཞོན་ཏེ་རི་དྭགས་བཤོར་དུ་སོང་ངོ་། །ཇི་ཙམ་ན་གླང་བོ་ཆེ་དེས་ནགས་
ཀྱི་བ་གླང་མོའི་དྲི་ཚོར་བའི་རྐྱེན་བྱས་པས་རྩེ་དགའི་བདེ་བ་རྗེས་སུ་དྲན་ཏེ་
དེའི་རྗེས་སུ་རླུང་དང་འདྲ་བར་མགྱོགས་པའི་ཤུགས་ཀྱིས་རྒྱུག་པ་ན། རྒྱལ་
པོ་སྐྲག་ཏེ་འདུལ་མཁན་ལ་སྨྲས་པ། ཀྱེ་གླང་བོ་འདུལ། གླང་བོའི་དབང་
བོ་འདུལ་བ་ལ་འབད་པར་གྱིས་ཤིག དེས་སྨྲས་པ། ལྷ་འདི་ནི་འཁྲུལ་གྱིས།



ལེགས་བཤད་འོད་དཀར་ཕྲེང་བ།
ཤིང་གི་ཡལ་ག་ལ་འཇུས་ཤིག དེ་ནས་གཉི་གས་ཤིང་གི་ཡལ་ག་ལ་འཇུས་
ཏེ་གླང་བོ་ཆེ་ཅི་དགར་བཏང་ནས་བདེ་བར་བབས་སོ། དེར་རྒྱལ་པོས་འདུལ་
མཁན་ལ་སྨྲས་པ། ཁྱོད་ཀྱིས་གླང་བོ་མ་ཐུལ་བ་ང་ལ་བྱིན་ནོ། དེས་སྨྲས་
པ༑ ལྷ་ཁོ་བོ་ཅག་གིས་འདིའི་ལུས་ནི་ཤིན་ཏུ་དུལ་བར་བྱས་པ་ཡིན་ནོ། འོན་
ཀྱང་སེམས་ནི་འདི་ལྟར་མ་ལགས་པས། དེང་བ་གླང་མོའི་དྲི་ཚོར་ཏེ་ཉན་
ཏུ་མ་བཏུབ་པོ། དེ་ལྟ་ནའང་དཔྱད་རྗེས་སུ་དྲན་ནས་རིང་བོར་མི་ཐོགས་
པར་འོང་བར་འགྱུར་རོ། དེས་ཇི་སྐད་སྨྲས་པ་བཞིན་དུ་ཞག་བདུན་ནས་ཁྱིམ་
དུ་བྱུང་ངོ༌། དེ་མཐོང་ནས་འདུལ་མཁན་གྱིས་རྒྱལ་པོ་ལ་སྤྲིན་ནོ། དེ་ནས་
རྒྱལ་པོའི་མདུན་དུ་ཡིད་ཆེས་པར་བྱ་བའི་ཕྱིར་ཀུན་ཏུ་བགྲོད་ཀྱིས་ལྕགས་ཀྱི་
ཐུ་ལུམ་སོལ་མལ་དུ་བསྲེགས་པ་རབ་ཏུ་འབར་བ་ཞིག་ཐོགས་ཏེ་ཁ་ཁ་ཞེས་
བརྗོད་དོ། དེ་ལ་གླང་བོས་ཀྱང་བག་ཚ་བ་མེད་པར་ལེན་དུ་བརྩམས་པ་ན།
འདུལ་མཁན་གྱིས་སྨྲས་པ། ལྷ་འདི་ལེན་དུ་ནི་བཏུབ་ན་འོན་ཀྱང་འགུམ་པར་
འགྱུར་རོ། དེ་དག་གིས་རྒྱལ་པོ་ཡིད་ཆེས་པར་གྱུར་ཏེ་ཡང་སྨྲས་པ། དེ་
ལྟར་དུལ་བར་བགྱིས་པ་ལ་བདག་ཅག་ཟུང་ནི་དེ་ལྟ་བུའི་གཡེང་བར་བྱེད་པའི་
རྒྱུ་ཅི་ཞིག་ཅེས་དྲིས་པ་ལ། ལྷ་ཁོ་བོ་ཅག་གི་ལུས་ནི་ཐུལ་གྱིས་སེམས་ནི་
མ་ལགས་སོ་ཞེས་བྱ་བ་སྔར་ཡང་མ་གསོལ་ལམ། དེར་རྒྱལ་པོས་སྨྲས་པ།
སེམས་འདུལ་བ་གང་དག་ཡོད་པ་ཁྱོད་ཀྱིས་མཐོང་བ་དང་ཐོས་པ་བྱུང་ངམ་
ཞེས་དྲིས་སོ། དེ་ཡང་ལྷས་བསྐུལ་ནས། ལྷ་གཅིག་ལུས་དང་སེམས་འདུལ་
བ་བོ་ནི་སངས་རྒྱས་བཅོམ་ལྡན་འདས་རྣམས་སོ་ཞེས་བྱ་བ་ལ་སོགས་པ་གཏམ་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
གྱི་ཞལ་ལས་སངས་རྒྱས་ཀྱི་མཚན་ཐོས་པའི་མོད་ལ་རྒྱལ་པོ་སངས་རྒྱས་བཅོམ་
ལྡན་འདས་ལ་ཤིན་ཏུ་དད་པར་གྱུར་ཏེ་སྦྱིན་པ་ནི་བྱིན། བསོད་ནམས་ནི་ཅི་
ཡང་བསགས་ཏེ་བླ་ན་མེད་པའི་བྱང་ཆུབ་ལ་མོས་པས། སྨོན་ལམ་གྱི་ཐོག་
མ་བསྐྲུན་པ་ནི། སྦྱིན་པ་རྒྱ་ཆེན་གྱུར་པ་འདི་ཡིས་སུ། །འགྲོ་བར་རང་བྱུང་
སངས་རྒྱས་གྱུར་ནས་ནི། །སྔོན་གྱི་རྒྱལ་བ་རྣམས་ཀྱི་མ་བསྒྲལ་བ། །སྐྱེ་བོའི་
ཚོགས་དག་བདག་གིས་བསྒྲལ་བར་བྱ། །བདག་གིས་སྐྱེ་དགུ་ལེགས་བསྐྱངས་
ལས་བྱུང་བའམ། །བཏང་བ་ལས་བྱུང་བསོད་ནམས་ཡོད་པ་གང་། །དེས་
ནི་སངས་རྒྱས་ཉིད་ཐོབ་འཇིག་རྟེན་དག །འདོད་པའི་རིམས་ནད་ལས་ནི་ཐར་
བར་བྱ། །ཞེས་བྱང་ཆུབ་མཆོག་ཏུ་ཐུགས་བསྐྱེད་པར་གསུངས་སོ། །
གཉིས་པ་ནི། བར་དུ་བསྐལ་ཆེན་གྲངས་མེད་གསུམ་དུ་ཚོགས་བསགས་ཚུལ་
བཤད་པ།
དེ་ལྟར་སྟོན་པས་ཐུགས་བསྐྱེད་ནས་བར་དུ་ཚོགས་བསགས་ཚུལ་ནི།
མཛོད་ལས། དེ་གྲངས་མེད་གསུམ་ལ་འཚང་རྒྱ། ཞེས་གསུངས་པ་ལྟར།
གྲངས་མེད་གསུམ་གྱིས་ཚར་ཕྱིན་པར་འདོད་དེ། དེ་ཡང་བྱང་ཆུབ་ཀྱི་ཕྱོགས་
ཀྱི་ཆོས་རྣམས་གཞན་དོན་དུ་བྱང་ཆུབ་ཐོབ་པའི་སེམས་ཀྱིས་སངས་རྒྱས་
རྣམས་མཆོད་པས་མཉེས་པར་བྱེད་པ་དང་། གཞན་དོན་དུ་ཕ་རོལ་ཏུ་ཕྱིན་
པ་དྲུག་གི་སྤྱོད་པ་རྣམས་བསྐལ་བ་ཆེན་པོ་གྲངས་མེད་པ་གསུམ་དུ་སྤྱད་པས་
བྱང་ཆུབ་ཏུ་སངས་རྒྱས་པར་འདོད་པའི་དབང་དུ་བྱས་པ་ནི། འདི་ལྟར་བསྐལ་
བ་གྲངས་མེད་དང་པོ་ལ་བདག་ཅག་གི་སྟོན་པ་འདི་ནི་སྔོན་དུ་རྫ་མཁན་གྱི་



ལེགས་བཤད་འོད་དཀར་ཕྲེང་བ།
ཁྱེའུར་གྱུར་པའི་ཚེ། ཐོག་མར་དེ་བཞིན་གཤེགས་པ་ཤཱཀྱ་ཐུབ་པ་ཆེན་པོ་འཇིག་
རྟེན་དུ་བྱོན་པ་ལ་མར་དང་ཏིལ་མར་གྱིས་བསྙེན་བཀུར་བ་ནས་བཟུང་སྟེ། རྒྱལ་
པོར་གྱུར་པའི་ཚེ་ཡན་ལག་བཞི་པའི་དཔུང་གི་ཚོགས་ཡོངས་སུ་སྤངས་ནས།
བྱང་ཆུབ་མངོན་པར་འདོད་པའི་སེམས་ཀྱིས། དེ་བཞིན་གཤེགས་པ་ཡུལ་
འཁོར་སྐྱོང་གི་ཞམ་རིང་བྱས་པའི་བར་ལ། དེ་བཞིན་གཤེགས་པ་བདུན་ཁྲི་
ལྔ་སྟོང་ལ་བསྙེན་བཀུར་བས་མཉེས་པར་བྱས་པ་ཡིན་ཏེ། ལུང་ལས། སངས་
རྒྱས་ཤཱཀྱ་ཐུབ་པ་ནས། །འདྲེན་པ་ཡུལ་འཁོར་སྐྱོང་གི་བར། །བདུན་ཁྲི་དང་
ནི་ལྔ་སྟོང་གི། །སངས་རྒྱས་རྣམས་ནི་ང་ཡིས་མཆོད། །ཅེས་སོ། བསྐལ་
བ་གྲངས་མེད་པ་གཉིས་པ་ལ་བྲམ་ཟེའུ་ཁྱེའུར་གྱུར་པའི་ཚེ། དེ་བཞིན་གཤེགས་
པ་མར་མེ་མཛད་ལ་ཨུཏྤལ་སྔོན་པོ་བདུན་གྱིས་མངོན་པར་གཏོར་བ་ནས་བཟུང་
སྟེ༑ བྲམ་ཟེར་གྱུར་པའི་ཚེ་དེ་བཞིན་གཤེགས་པ་དབང་པོའི་རྒྱལ་མཚན་མཐོང་
བ་ལ་ཡིད་རབ་ཏུ་དགའ་བས་ཐལ་མོ་སྦྱར་ཏེ་བསྟོད་པ་ཕུལ་བའི་བར་ལ། དེ་
བཞིན་གཤེགས་པ་བདུན་ཁྲི་དྲུག་སྟོང་ལ་བསྙེན་བཀུར་བས་མཉེས་པར་བྱས་
པ་ཡིན་ཏེ། ཇི་སྐད་དུ། སངས་རྒྱས་མར་མེ་མཛད་པ་ནས། །ཐུབ་པ་དབང་
པོའི་རྒྱལ་མཚན་བར། །བདུན་ཁྲི་དང་ནི་དྲུག་སྟོང་གི །སངས་རྒྱས་རྣམས་
ནི་ང་ཡིས་མཆོད། །ཅེས་སོ། བསྐལ་བ་གྲངས་མེད་པ་གསུམ་པ་ལ། རྒྱལ་
པོར་གྱུར་པའི་ཚེ། དེ་བཞིན་གཤེགས་པ་བདེ་མཛད་དམ་པ་ལ་མཆོད་པ་ཕུལ་
བ་དང་། སངས་རྒྱས་དེ་མྱ་ངན་ལས་འདས་པ་ནའང་སྐུ་གདུང་གི་མཆོད་རྟེན་
བརྩིགས་པ་ནས་བཟུང་སྟེ། བྲམ་ཟེའུ་ཁྱེའུ་བླ་མ་ཞེས་བྱ་བར་གྱུར་པའི་ཚེ།



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
དགའ་སྐྱོང་གི་ཚིག་ཐོས་ནས། དེ་བཞིན་གཤེགས་པ་འོད་སྲུངས་ལས་རབ་
ཏུ་འབྱུང་བའི་ཐུགས་བསྐྱེད་པའི་བར་ལ་དེ་བཞིན་གཤེགས་པ་བདུན་ཁྲི་བདུན་
སྟོང་ལ་བསྙེན་བཀུར་བས་མཉེས་པར་བྱས་པ་ཡིན་ཏེ། ཇི་སྐད་དུ། གང་
ཡང་སངས་རྒྱས་བདེ་མཛད་ནས། །སངས་རྒྱས་འོད་སྲུང་བར་དུ་ནི། །ངས་
ནི་བདུན་ཁྲི་བདུན་སྟོང་གི །རྒྱལ་བ་རྣམས་ནི་མཆོད་པར་བྱས། །ཞེས་གསུངས་
པའི་ཕྱིར། དེ་བཞིན་མཛོད་ལས། རྣམ་གཟིགས་མར་མེ་རིན་ཆེན་
གཙུག །གྲངས་མེད་གསུམ་གྱི་ཐ་མར་བྱུང་། །དང་པོ་ཤཱཀྱ་ཐུབ་པ་ཡིན། །ཞེས་
འབྱུང་བ་ལྟར། ཤཱཀྱ་ཐུབ་པ་ནས་རིན་ཆེན་གཙུག་ཏོར་ཅན་ཐ་མར་གྱུར་པའི་
བར་ནི་གྲངས་མེད་དང་པོའོ། །དེ་ནས་མར་མེ་མཛད་ཐ་མར་གྱུར་པའི་བར་
ནི་གྲངས་མེད་གཉིས་པའོ། །དེ་ནས་རྣམ་པར་གཟིགས་ཐ་མར་གྱུར་པའི་བར་
གྲངས་མེད་གསུམ་པའོ། །མཚན་བཟང་དང་མཛོད་སྤུ་འགྲུབ་བྱེད་ཀྱི་ཚོགས་
བསགས་ཚུལ་སོགས་རྒྱས་པར་གཞན་ལས་ཤེས་པར་བྱའོ། །
མངོན་པར་རྫོགས་པར་སངས་རྒྱས་ཚུལ་ནི།
མཛོད་ལས། སྟོན་དང་བསེ་རུ་བྱང་ཆུབ་པར། །བསམ་གཏན་མཐའ་
རྟེན་གཅིག་ལ་ཀུན། །དེ་ཡི་སྔོན་དུ་ཐར་ཆ་མཐུན། །ཞེས་པ་ལྟར། རང་
རེའི་སྟོན་པ་འདི། ཡབ་རྒྱལ་པོ་ཟས་གཙང་གི་སྲས་སུ་སྐུ་འཁྲུངས་ནས་དགུང་
ལོ་སོ་ལྔར་རྡོ་རྗེ་གདན་ནས་སྟན་གཅིག་གི་སྟེང་དུ་བསམ་གཏན་བཞི་པའི་རབ་
མཐའ་ལ་བརྟེན་ནས་སྲོད་ལ་བདུད་བཏུལ། གུང་ལ་མཉམ་པར་བཞག ཐོ་
རངས་མངོན་པར་རྫོགས་པར་སངས་རྒྱས་སོ་ཞེས་བཞེད་དོ། །རྒྱས་པར་གཞན་



ལེགས་བཤད་འོད་དཀར་ཕྲེང་བ།
ལས་ཤེས་པར་བྱའོ། །
གཉིས་པ་ཐེག་པ་ཆེན་པོའི་ལུགས་བཤད་པ་ལ་གསུམ། ཐེག་པ་ཆེན་
པོ་ལུགས་ལ་རྒྱལ་པོ་ཟས་གཙང་གི་སྲས་པོ་དོན་ཀུན་གྲུབ་པས་དང་པོར་བདག་
པས་གཞན་གཅེས་པའི་བྱང་ཆུབ་ཀྱི་སེམས་རིན་པོ་ཆེ་གྲངས་མེད་གསུམ་གྱི་
བར་དུ་ཐུགས་ཉམས་སུ་བཞེས། མཐར་འོག་མིན་དུ་སྟོབས་བཅུ་མངའ་
བའི་གོ་འཕང་རིན་པོ་ཆེ་མངོན་དུ་མཛད་ཚུལ་ལོ། །
དང་པོ། བདག་པས་གཞན་གཅེས་པའི་སེམས་རིན་པོ་ཆེ་བསྐྱེད་ཚུལ།
བདག་པས་གཞན་གཅེས་པའི་སེམས་རིན་པོ་ཆེ་བསྐྱེད་ཚུལ་ལ་གཉིས།
སྤྱིའི་དོན་དང་། མཐའ་དཔྱད་པའོ། །
དང་པོ། དྲིན་ལན་བསབས་པའི་མདོ་ལས་འབྱུང་བའི་སྙིང་པོ་དྲིལ་
ན་འདི་ལྟར། སྟོན་པ་ཐུགས་རྗེ་ཅན་འདི་ཉིད་སྔོན་གྱི་བསྐལ་བ་དཔག་ཏུ་
མེད་པའི་གོང་རོལ་དུ་ལས་ཀྱི་དབང་གིས་མེའི་ཤིང་རྟ་ཞེས་བྱ་བའི་དམྱལ་
བར་འཁྲུངས་ནས་གྲོགས་ཟླ་བོ་ཞིག་དང་མཉམ་དུ་ལྕགས་བསྲེགས་ཀྱི་ས་
གཞིར་དམྱལ་བའི་སྲུང་མ་ཨ་བང་ངམ་ཨ་གླང་སྡོད་པའི་ཤིང་རྟ་འདྲེན་པའི་
གྱད་དུ་གྱུར་ཏོ། །དམྱལ་སྲུང་དེ་ནི་ལུས་བོངས་ཤིན་ཏུ་ཆེ་ཞིང་རྒྱུད་གཏུམ་
པོ་མི་བཟད་པ་དང་ལྡན་པ་ཡིན་པས་ཤིང་རྟ་ལ་སྐྱིལ་མོ་ཀྲུང་བཅས་ཏེ་གནས་
བཞིན་དུ་ལག་ན་ལྕགས་ཀྱི་དབྱུག་པ་ཐོགས་ནས་ཤིང་རྟ་འདྲེན་པ་གཉིས་ལ་
བརྡེག་གོ །ཟླ་བོ་ཉམ་ཆུང་དེས་སྡུག་བསྔལ་མ་བཟོད་ནས་སྨྲེ་སྔགས་འདོན་
པ་ན། དེ་ལ་བཟོད་གླགས་མེད་པའི་སྙིང་རྗེ་འཁྲུངས་ནས་སེམས་ཅན་འདི་



-
------
-
--
ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
སྡུག་བསྔལ་ལས་ཐར་བར་བྱས་ནས་དམྱལ་བའི་སྡུག་བསྔལ་འདི་ང་གཅིག་
པུས་བཟོད་པར་བྱའོ་སྙམ་དུ་ཐུགས་བསྐྱེད། དམྱལ་སྲུང་ལ་ཉམ་ཐག་འདི་
ཐོངས་ཤིག་དང་ང་གཅིག་པུས་འདྲེན་པར་བྱའོ་ཞེས་གསུངས་པ་ན། ཨ་
བང་ངམ་ཨ་གླང་ཁྲོས་ནས་ལྕགས་ཀྱི་མདུང་རྩེ་གསུམ་པ་སྤྱད་ཀྱི་གཉའ་བར་
བཙུགས་པས་དེ་ཉིད་དུ་དུས་བྱས་སོ། །དེར་སྙིང་རྗེ་དང་སེམས་བསྐྱེད་ཀྱི་
མཐུ་ཆེན་པོས་བསྐལ་བ་བརྒྱར་བསགས་པའི་སྡིག་པ་དག་ཅིང་དམྱལ་བའི་
གནས་དེ་ལས་ཐར་བར་གྱུར་ཏོ། །
དེ་ནས་ནམ་ཞིག་ན་རྫ་མཁན་གྱི་བུ་ཁྱེའུ་སྣང་བྱེད་ཅེས་བྱ་བ་ཞིག་ཏུ་གྱུར་
ཏོ༑ ༑དེ་ལྟ་བུའི་རིགས་ལ་གནས་པའི་གང་ཟག་དེ་ལ་ཡང་། ཇི་སྐད་དུ། རིགས་
དང་དགེ་བཤེས་སྙིང་རྗེ་དང་། །སྡུག་བསྔལ་རྣམས་ཀྱིས་མི་ལྡོག་པ། །རྒྱུ་
བཞི་རྐྱེན་ནི་འདི་དག་གིས། །བྱང་ཆུབ་སེམས་ནི་རབ་ཏུ་འཇུག །ཅེས་པ་
ལྟར། བྱང་ཆུབ་ཀྱི་སེམས་འཕེལ་བར་བྱེད་པའང་བདག་རྐྱེན་དགེ་བའི་བཤེས་
གཉེན་ལ་རག་ལས་པ་ཡིན་པས། ཁྱེའུ་སྣང་བྱེད་སངས་རྒྱས་ཤཱཀྱ་ཐུབ་ཆེན་
འཇིག་རྟེན་དུ་བྱོན་པ་དང་མཇལ་ཏེ་ཤིན་ཏུ་དད་པར་གྱུར་ནས། བུམ་པ་འཇམ་
གྱིས་བཀང་བ་མེ་ཏོག་གིས་བརྒྱན་པ་ཕུལ་ཏེ། དེ་བཞིན་གཤེགས་པ་ཁྱེད་སྐུ་
ཅི་འདྲ་དང་། །འཁོར་དང་སྐུ་ཚེའི་ཚད་དང་ཞིང་ཁམས་དང་། །ཁྱེད་ཀྱི་
མཚན་མཆོག་བཟང་པོ་ཅི་འདྲ་བར། །དེ་འདྲ་ཁོ་ནར་བདག་ཀྱང་འགྱུར་བར་
ཤོག །ཅེས་སྨོན་ལམ་མཛད་ནས་བྱང་ཆུབ་མཆོག་ཏུ་ཐུགས་བསྐྱེད་དོ། །དེ་
ལྟར་ཡང་། འཕགས་པ་བསྐལ་བ་བཟང་པོ་ལས། ང་ནི་སྔོན་ཚེ་དམན་པར་



ལེགས་བཤད་འོད་དཀར་ཕྲེང་བ།
གྱུར་པའི་ཚེ། །དེ་བཞིན་གཤེགས་པ་ཤཱཀྱ་ཐུབ་ཆེན་ལ། །འཇམ་གང་ཞིག་
ནི་དབུལ་བར་བྱས་ནས་ཀྱང་། །དང་པོ་བྱང་ཆུབ་ཏུ་ནི་སེམས་བསྐྱེད་དོ། །ཞེས་
འབྱུང་། དེས་ན་དམན་པ་མཆོག་ཏུ་བསྒྱུར་བའི་དཔེ་ལ་སོགས་པ་དཔེ་ལྔས་
མཚོན་པའི་མཚན་ཉིད་ཡོངས་སུ་རྫོགས་པའི་ཐེག་པ་ཆེན་པོའི་སེམས་བསྐྱེད་
པ་ནི། རང་དོན་ལ་བླ་མེད་བྱང་ཆུབ་མེད་དུ་མི་རུང་བ་མཐོང་ནས་ཐོབ་འདོད་
དང་། དེ་ཡང་གཞན་གྱི་དོན་ཡལ་བར་བཞག་པ་མིན་པར་གཞན་གྱི་ཕྱིར་དུའང་
དོན་དུ་གཉེར་བ་ཞིག་དགོས་ཏེ། རྗེ་བཙུན་བྱམས་པས། སེམས་བསྐྱེད་པ་
ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་བྱང་
ཆུབ་དང་གཞན་དོན་དོན་གཉེར་གཉིས་ཀ་དགོས་པར་གསུངས་པའི་ཕྱིར། དེས་
ན༑ གདུལ་བྱ་གཞན་གྱི་དོན་དུ་བླ་མེད་རྫོགས་བྱང་ལ་དམིགས་ཤིང་རང་གི་
གྲོགས་སུ་གྱུར་པའི་འདོད་པ་དང་མཚུངས་ལྡན་དུ་གྱུར་པའི་གཙོ་བོ་ཡིད་ཀྱི་རྣམ་
རིག་ཁྱད་པར་ཅན། ཐེག་ཆེན་སེམས་བསྐྱེད་ཀྱི་ངོ་བོར་འདོད་དེ། མདོ་སྡེ་
རྒྱན་ལས། སྤྲོ་བ་ཆེ་དང་བརྩོན་པ་ཆེ། །དོན་ཆེ་བ་དང་འབྱུང་བ་ཆེ། །བྱང་
ཆུབ་སེམས་དཔའི་སེམས་པ་སྟེ། །དོན་གཉིས་ལྡན་པའི་སེམས་འབྱུང་བ། །ཞེས་
གསུངས་པའི་ཕྱིར། བྱང་ཆུབ་ཀྱི་མཆོག་ཏུ་སེམས་བསྐྱེད་པ་དེ་ལ་ངོ་བོའི་སྒོ་
ནས་མདོར་བསྡུས་ན་རྣམ་པ་གཉིས་སུ་ཤེས་པར་བྱ་སྟེ། བྱང་ཆུབ་ལ་དམིགས་
པའི་སྨོན་པའི་སེམས་བསྐྱེད་པ་དང་། བྱང་ཆུབ་ལ་དམིགས་པའི་འཇུག་པ་
སེམས་བསྐྱེད་པ་གཉིས་ཡོད་པའི་ཕྱིར། །
གཉིས་པ་མཐའ་དཔྱད་པ་ལ། སྨོན་འཇུག་གི་སེམས་བསྐྱེད་འདི་གཉིས་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཀྱི་ཁྱད་པར་དང་ས་མཚམས་སོགས་ལ་མི་མཐུན་པ་མང་སྟེ། རྗེ་བཙུན་ཙོང་
པ་ཆེན་པོ་ལྟར་ན། སྨོན་འཇུག་གཉིས་བླ་མེད་བྱང་ཆུབ་ཐོབ་པར་བྱའོ་སྙམ་
པའི་བསམ་པ་ཅན་དུ་མཚུངས་ཀྱང་། འཇུག་སྡོམ་གྱི་བསླབ་བྱས་བསྡུས་
པའི་བྱང་ཆུབ་སྒྲུབ་པའི་བྱ་བས་ཟིན་མ་ཟིན་གྱིས་འབྱེད་པས་སྨོན་འཇུག་གཉིས་
འགལ་བ་ཡིན་ཏེ། གསེར་ཕྲེང་ལས། དེས་ན་སྨོན་འཇུག་བ།ཉིས་ངོ་བོ་གཞན་
དོན་དུ་སངས་རྒྱས་ཐོབ་པར་བྱའོ་སྙམ་པའི་བསམ་པ་ཅན་དུ་མཚུངས་ཀྱང་
བྱང་ཆུབ་སྒྲུབ་པའི་བྱ་བས་ཟིན་མ་ཟིན་ཡོད་པས་འདི་གཉིས་འགལ་ཏེ། དཔེར་
ན༑ ཡུལ་དེར་འགྲོ་འདོད་པའི་བློ་སྐྱེས་པ་ཙམ་དང་དེའི་རྗེས་སུ་ལམ་དུ་ཞུགས་
ནས་འགྲོ་བའི་བྱ་བས་ཟིན་པ་ལྟ་བུའོ། །ཞེས་དང་། བྱང་ཆུབ་ལམ་རིམ་
ཆེན་མོ་ལས། དབྱེ་བ་ནི་སྡོང་བོ་བཀོད་པའི་མདོའི་རྗེས་སུ་འབྲངས་ནས།
སྤྱོད་འཇུག་ལས། འགྲོ་བར་འདོད་དང་འགྲོ་བ་ཡི། །བྱེ་བྲག་ཇི་ལྟར་ཤེས་
པ་ལྟར། །དེ་བཞིན་མཁས་པས་འདི་གཉིས་ཀྱི། །བྱེ་བྲག་རིམ་བཞིན་ཤེས་
པར་བྱ། །ཞེས་སྨོན་འཇུག་གཉིས་སུ་གསུངས་སོ། །འདི་ལ་མི་མཐུན་པ་
མང་དུ་སྣང་ཡང་སེམས་ཅན་གྱི་དོན་དུ་སངས་རྒྱས་སུ་གྱུར་ཅིག་སྙམ་པའམ་
སངས་རྒྱས་སུ་འགྱུར་བར་བྱའོ་སྙམ་དུ་སྨོན་ལ། སྦྱིན་པ་ལ་སོགས་པའི་
སྤྱོད་པ་ལ་སློབ་ཀྱང་རུང་མི་སློབ་ཀྱང་རུང་ཇི་སྲིད་དུ་སྡོམ་པ་མ་བཟུང་བ་དེ་
སྲིད་དུ་སྨོན་པའི་སེམས་ཡིན་ལ། སྡོམ་པ་བཟུང་བ་ནས་སེམས་དེ་འཇུག་
པའི་སེམས་སུ་ཤེས་པར་བྱ་སྟེ། སྒོམ་རིམ་དང་པོ་ལས། དེ་ལ་འགྲོ་བ་
མཐའ་དག་ལ་ཕན་པའི་ཕྱིར། སངས་རྒྱས་སུ་གྱུར་ཅིག་ཅེས་གང་ཐོག་མར་
I



ལེགས་བཤད་འོད་དཀར་ཕྲེང་བ།
དོན་དུ་གཉེར་པ་དེ་ནི་སྨོན་པའི་སེམས་སོ། གང་ཕན་ཆད་སྡོམ་པ་བཟུང་སྟེ་
ཚོགས་རྣམས་ལ་ཞུགས་པ་དེ་ནི་ཞུགས་པའི་སེམས་སོ། ཞེས་གསུངས་པའི་
ཕྱིར། འདི་ལ་བརྒལ་ལན་མང་དུ་སྣང་ཡང་མ་སྤྲོས་སོ། །ཞེས་དང་། ལམ་
རིམ་ཆུང་བ་ལས། འདི་ལ་མི་མཐུན་པ་མང་དུ་སྣང་ན་ཡང་། སེམས་ཅན་
གྱི་དོན་དུ་སངས་རྒྱས་སུ་གྱུར་ཅིག་སྙམ་པའི་སེམས་ནི་སྨོན་སེམས་ཡིན་ལ།
སྡོམ་པ་བཟུང་ནས་སེམས་དེར་འཇུག་པ་སེམས་བསྐྱེད་དུ་སྒོམ་རིམ་དང་པོ་ལས་
གསུངས་སོ། །ཞེས་སོགས་གསུངས་པའི་ཕྱིར། ས་མཚམས་ནི། སྨོན་
སེམས་ཚོགས་ལམ་ཁོ་ན་དང་། འཇུག་སེམས་ཚོགས་ལམ་ནས་སངས་རྒྱས་
ཀྱི་སའི་བར་དུ་ཡོད་པར་འདོད་དེ། གསེར་ཕྲེང་ལས། དེའི་ཕྱིར་སྨོན་པ་ནི་
དང་པོའི་སེམས་ཁོ་ནའོ། དེ་ལྟར་ཡང་སྒོམ་རིམ་དང་པོ་ལས། བྱང་ཆུབ་
ཀྱི་སེམས་དེ་ཡང་རྣམ་པ་གཉིས་སྟེ་ཞུགས་པའི་སེམས་དང་སྨོན་པའི་སེམས་
སོ༑ ༑ཞེས་བཤད་ནས་སྔར་གྱི་སྡོང་བོ་བཀོད་པའི་ལུང་དྲངས་ཤིང་། ཞེས་
སོགས་དང་། དེས་ན་ཚོགས་ལམ་ཆུང་ངུར་སྨོན་སེམས་དང་འབྲིང་ནས་འཇུག་
སེམས་བཞག་སྟེ། ཞེས་སོགས་གསུངས་པའི་ཕྱིར། རྒྱལ་ཚབ་ཆོས་རྗེ་ལྟར་
ན༑ སེམས་བསྐྱེད་སྤྱིའི་མཚན་ཉིད་ཞུགས་པར་ཁྱད་པར་མེད་ཀྱང་སྤྱོད་པ་
ཉམས་སུ་ལེན་པའི་བྱ་བས་དངོས་སུ་ཟིན་པ་དང་། དེས་དངོས་སུ་མ་ཟིན་པ་
གཉིས་སུ་དབྱེ་བ་སྒོམ་རིམ་དང་། སྤྱོད་འཇུག་གི་དགོངས་པ་ཡིན་ཀྱང་། འཇུག་
སྡོམ་བླངས་ནས་སྤྱོད་པ་ལ་སློབ་པའི་ཚེ་སྨོན་སེམས་མེད་པ་གཞུང་དེ་དག་གི་
དོན་དུ་མི་འདོད་པ་དང་། ས་ཐོབ་ནས་ཀྱང་སྨོན་སེམས་ཡོད་པར་འདོད་པའི་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཕྱིར། དེར་ཐལ། རྣམ་བཤད་ལས། གསུམ་པ་ནི། སྒོམ་རིམ་ལས། འགྲོ་
བ་དེ་དག་ལ་ཕན་པའི་ཕྱིར་སངས་རྒྱས་སུ་གྱུར་ཅིག་ཅེས་གང་ཐོག་མར་དོན་
དུ་གཉེར་བ་དེ་ནི་སྨོན་པའི་སེམས་སོ། །གང་ཕན་ཆད་སྡོམ་པ་བཟུང་སྟེ་ཚོགས་
རྣམས་ལ་ཞུགས་པ་དེ་ནི་ཞུགས་པའི་སེམས་སོ། །ཞེས་པ།སུངས་པ་དང་། སྤྱོད་
འཇུག་ལས། དེ་གཉིས་ཀྱི་དཔེ་མཛད་པ་ནི། འགྲོ་བར་འདོད་དང་འགྲོ་བ་
ཡི༑ ༑བྱེ་བྲག་ཇི་ལྟར་ཤེས་པ་ལྟར། །དེ་བཞིན་མཁས་པས་འདི་གཉིས་ཀྱི། །བྱེ་
བྲག་རིམ་བཞིན་ཤེས་པར་བྱ། །ཞེས་གྲོང་ཁྱེར་དེར་འགྲོ་བར་བྱའོ་སྙམ་པ་
གཞིར་བྱས་པ་ལ་གོམ་པ་འདོར་བ་ལ་སོགས་པའི་ལུས་ཀྱི་བྱ་བས་དངོས་སུ་ཟིན་
པ་དང་། མ་ཟིན་པ་གཉིས་སུ་ཡོད་པ་ལྟར་སེམས་བསྐྱེད་ཀྱི་སྤྱིའི་མཚན་ཉིད་
ཞུགས་པར་ཁྱད་པར་མེད་པ་ལ། སྤྱོད་པ་ཉམས་སུ་ལེན་པའི་བྱ་བས་དངོས་
སུ་ཟིན་པ་དང་། མ་ཟིན་པ་གཉིས་སུ་དབྱེ་བ་ནི་ལུང་སྔ་མའི་དོན་ཡང་ཡིན་
ལ༑ འཇུག་སྡོམ་བླངས་ནས་སྤྱོད་པ་ལ་སློབ་པའི་ཚེ་སྨོན་སེམས་མེད་པར་
འདོད་པ་ནི་དེ་དག་གི་དོན་མ་ཡིན་ཏེ། དེ་ཡང་འདི་ལྟར་འཇུག་སྡོམ་བཟུང་
བའི་རྗེས་སུ་ཡང་སྤྱོད་པ་ལ་སློབ་པ་ལ་བློའི་འཇུག་ཚུལ་གཉིས་ཡོད་དེ། སེམས་
བསྐྱེད་ཀྱི་ཀུན་ནས་བསླངས་པ་ཙམ་དུ་མ་ཟད་གཏོང་བའི་སེམས་པ་སྤེལ་བའི་
རྣམ་པ་ཤར་བའི་དུས་ཉིད་ན། རྣམ་མཁྱེན་དོན་གཉེར་གྱི་དྲན་འདུན་དུ་རེ་
བ་དངོས་སུ་ཡོད་པ་ནི་སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་པའི་དོན་
ཡིན་ལ། དེ་ལྟ་བུ་མེད་པའི་དུས་ན་དངོས་སུ་མ་ཟིན་པའོ། །དེ་ནས་སྨོན་སེམས་
ནི་ཚོགས་ལམ་ནས་བཟུང་སྟེ་ས་ཐོབ་ནས་ཀྱང་ཁས་བླངས་པ་ལ་ཉེས་པ་མེད་
ཟླ
༤༥



ལེགས་བཤད་འོད་དཀར་ཕྲེང་བ།
པར་མངོན་ཏེ། ས་ཐོབ་ནས་ཀྱང་སྟོང་པ་ཉིད་ཀྱི་དོན་མངོན་སུམ་རྟོགས་ཀྱང་།
དེས་དངོས་སུ་མ་ཟིན་པའི་སེམས་བསྐྱེད་སྐབས་དུ་མར་འབྱུང་བའི་ཕྱིར། ཞེས་
གསུངས་པའི་ཕྱིར། རང་ལུགས། ལམ་རིམ་ཆེ་ཆུང་དང་། གསེར་ཕྲེང་
ལྟར་འདོད་དེ། ཡིག་ཆར། ལམ་རིམ་ཆེ་ཆུང་གཉིས་དང་། གསེར་ཕྲེང་
ལྟར་ན་མཚན་ཉིད་སྔར་དང་འདྲ་བ་ལ་སྨོན་སེམས་ཚོགས་ལམ་ཁོ་ན་དང་།
འཇུག་སེམས་འཇུག་སྡོམ་ཐོབ་པའི་ཚོགས་ལམ་ནས་སངས་རྒྱས་ཀྱི་སའི་བར་
ན་ཡོད་པར་གསུངས་སོ། །འདི་ཉིད་ཡིད་རབ་ཏུ་དང་བའི་གནས་སུ་མཐོང་
ངོ་༑ ༑ཞེས་དང་། དེ་གཉིས་ལས་ལམ་རིམ་སོགས་ནས་བཤད་པ་རྗེ་ཡབ་
སྲས་གཉི་གའི་ཕུགས་ཀྱི་བཞེད་པའོ། །ཞེས་གསུངས་པའི་ཕྱིར། ལམ་
རིམ་སོགས་ནས་བཤད་པ་འདི་ཡིད་རབ་ཏུ་དང་བའི་གནས་ཡིན་ཏེ། སྒྲུབ་
བྱེད་ཚད་མ་དང་བཅས་པའི་ཕྱིར། དེར་ཐལ། མདོ་ལས། བསམ་ལྡན་
གྱི་སྐབས་སུ། ཕྱིན་དྲུག་ལ་སློབ་པར་བཤད་པའི་ཕྱིར། ཁྱབ་སྟེ། བྱང་
ཆུབ་ཀྱི་བར་དུ་རྒྱུན་ཉམས་པར་མི་འགྱུར་བར་གནས་པའི་བསམ་པ་དང་ལྡན་
པའི་གསེར་ལྟ་བུའི་སེམས་བསྐྱེད་ཀྱི་སྐབས་སུ་རྒྱལ་སྲས་བྱང་ཆུབ་སེམས་
དཔའ་རྣམས་ཀྱིས་འཇུག་སྡོམ་གྱི་བསླབ་བྱས་བསྡུས་པའི་སྦྱིན་སོགས་ཕ་རོལ་
ཏུ་ཕྱིན་པ་དྲུག་ལ་སློབ་པར་བཤད་ཅིང་། ཞེས་པའི་དོན་ཡིན་པའི་ཕྱིར། ཁ་
ཅིག སྡེ་དགེའི་པར་ན་ ༡༠༠ བསམ་གཏན་ཞེས་ཡོད་པ་ལ་བརྟེན་ནས།
བསམ་ལྡན་ཞེས་པ་མ་དག་ཟེར་བ་ནི་ལེགས་པར་མ་བརྟགས་པའི་གཏམ་ཡིན་
ཏེ༑ བསམ་པ་དང་ལྡན་པའི་སེམས་བསྐྱེད་བཤད་པའི་སྐབས་ཞེས་པའི་སྡུད་
16



，
IF+
ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཚིག་ཡིན་པའི་ཕྱིར། སློབ་དཔོན་ལྷ་དབང་བློས། བྱང་ཆུབ་ཀྱི་སེམས་ནི་རྣམ་
པ་གཉིས་ཏེ་སྨོན་པ་བྱང་ཆུབ་ཀྱི་སེམས་དང་འཇུག་པ་བྱང་ཆུབ་ཀྱི་སེམས་སོ།
དེ་ལ་སྨོན་པ་བྱང་ཆུབ་ཀྱི་སེམས་ནི་ས་ལྟ་བུའོ། འཇུག་པ་བྱང་ཆུབ་ཀྱི་སེམས་
ནི་གསེར་ལྟ་བུ་ནས་སྤྲིན་ལྟ་བུའི་བར་ཉི་ཤུ་རྩ་གཅིག་གོ །ཞེས་དང་། སྒོམ་
རིམ་ལས། དེ་ལ་འགྲོ་བ་མཐའ་དག་ལ་ཕན་པའི་ཕྱིར། སངས་རྒྱས་སུ་གྱུར་
ཅིག་ཅེས་གང་ཐོག་མར་དོན་དུ་གཉེར་བ་དེ་ནི་སྨོན་པའི་སེམས་སོ། གང་ཕན་
ཆད་སྡོམ་པ་བཟུང་སྟེ་ཚོགས་རྣམས་ལ་ཞུགས་པ་དེ་ནི་ཞུགས་པའི་སེམས་སོ།
ཞེས་དང་། སེངྒེ་བཟང་པོའི་རྒྱན་སྣང་དུའང་ཤཱནྟ་དེ་བའི་ལུང་དྲངས་ནས་
སྨོན་འཇུག་གི་བཤད་པ་མཛད་པའི་ཕྱིར། རྒྱ་གར་འཕགས་པའི་ཡུལ་གྱི་མཁས་
པ་དག་སྨོན་སེམས་ཚོགས་ལམ་ཁོ་ན་དང་། འཇུག་སེམས་ཚོགས་ལམ་ནས་
སངས་རྒྱས་ཀྱི་སའི་བར་ན་ཡོད་པར་འདོད་པའི་ལུགས་འདི་ལ་བརྟེན་ནོ། འདི་
དེར་ཐལ། གསེར་ཕྲེང་ལས། འཕགས་ཡུལ་གྱི་མཁས་པ་དག་ཀྱང་ལུགས་
འདི་ལ་འཆེལ་ལོ། ཞེས་གསུངས་པའི་ཕྱིར། འདི་དག་ཤེས་བྱེད་དུ་འགྲོ་
ཚུལ་རྗེ་བླ་མའི་ལེགས་བཤད་རྣམས་སུ་གསལ་བས་དེར་བལྟའོ། །
ཁ་ཅིག དབུ་མའི་ཡིག་ཆར། ས་ཐོབ་ནས་སྨོན་སེམས་མེད་པའི་ཕྱིར་
ཏེ༑ སྨོན་སེམས་ཀྱི་ས་མཚམས་ཐེག་ཆེན་གྱི་ཚོགས་ལམ་ཁོ་ནར་འཇོག་པར་
བྱང་ཆུབ་ལམ་རིམ་སོགས་ནས་གསུངས་པ་དང་ཁོག་གཅིག་པའི་ཕྱིར། འོ་
ན༑ རྣམ་བཤད་སྙིང་རྒྱན་དུ། ས་ཐོབ་ནས་སྨོན་སེམས་ཡོད་པར་བཤད་པ་
དང་འགལ་ལོ་ཞེ་ན། སྐྱོན་མེད་དེ། ལུགས་དེ་སྐབས་འདིར་དྲངས་དོན་དུ་
ཟླ
，



ལེགས་བཤད་འོད་དཀར་ཕྲེང་བ།
འགྲེལ་པར་བྱེད་པའི་ཕྱིར། ཞེས་གསུངས་པའི་ཕྱིར་དང་། མཁས་དབང་
ཧ་ཧ་བློ་བཟང་རྟ་དབྱངས་ཀྱིས། སྨོན་འཇུག་གི་སེམས་བསྐྱེད་གཉིས་ཀྱི་
མཚན་ཉིད་ནི། འཇུག་སྡོམ་གྱི་བསླབ་བྱས་བསྡུས་པའི་ཕྱིན་དྲུག་གང་རུང་
གི་ཉམས་ལེན་གྱི་བྱ་བས་དངོས་སུ་མ་ཟིན་པ་དང་དེས་དངོས་སུ་ཟིན་པའི་
རིགས་སུ་གནས་པའི་སེམས་བསྐྱེད་ལ་འཇོག་པ་དབུ་ཕར་གཉིས་ཀ་འདྲ་ཡང་།
སྨོན་སེམས་ཀྱི་ས་མཚམས་ལ་མི་འདྲ་སྟེ། ཕར་ཕྱིན་དུ་རྣམ་བཤད་སྙིང་
པོའི་རྒྱན་ལྟར་སྨོན་སེམས་ཚོགས་ལམ་ནས་ས་བདུན་པའི་བར་དུ་ཡོད་ཅེས་
བཤད་ལ་འདིར་ནི་ལམ་རིམ་སོགས་ལྟར་སྨོན་སེམས་ཚོགས་ལམ་ཁོ་ནར་
བཞག་པས་སོ། འཇུག་སེམས་ཀྱི་ས་མཚམས་ནི་དབུ་ཕར་གཉིས་འདྲ་སྟེ།
ཞེས་སོགས་གསུངས་པ་ལ་བརྟེན་ནས། སྨོན་སེམས་ཀྱི་ས་མཚམས་ཚོགས་
ལམ་ཁོ་ནར་བཤད་པ་ཐལ་འགྱུར་བའི་ལུགས་ཡིན་ལ། རང་རྒྱུད་པའི་ལུགས་
ལ་རྣམ་བཤད་ནས་བཤད་པ་ལྟར་ཡིན་པའི་ཕྱིར། ཞེས་ཟེར་བ་མི་འཐད་དེ།
དེ་ལྟར་ན་ཡིག་ཆར་མྱང་འདས་ཀྱི་སྐབས་སུ་ཐལ་འགྱུར་བའི་ཚད་ལྡན་གྱི་
ལུང་རྣམས་ལས། ཞེས་དང་། ཐལ་འགྱུར་བས་ཀྱང་དེ་དག་མྱང་འདས་
སུ་མི་བཞེད་པའི་ཕྱིར། ཞེས་དང་། ཡང་དག་མཐའི་སྐབས་སུ། ལུགས་
དེ་ལ་འདིར་བསྟན་ཡང་དག་མཐའ་དང་། ཞེས་དང་། ཐལ་འགྱུར་བས་
འགོག་བདེན་དོན་དམ་བདེན་པར་བཞེད་པ་ཙམ་ལ་དགོངས་པ་འདྲ་སྟེ་ཞིབ་
ཏུ་དཔྱོད་དགོས་པ་ཡོད་དོ། ཞེས་གསུངས་པ་དང་། སྦྱོར་ལམ་གྱི་སྐབས་
སུ༑ དེའི་ལུགས་ལ་སྦྱོར་ལམ་དེ་ཆོས་ཉིད་རྟོགས་པའི་མངོན་སུམ་གྱི་ཚད་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
མ་ཡིན་པའི་ཕྱིར་ཏེ། ཞེས་དང་། ལུགས་དེ་ལ་རྟོག་པ་དང་མངོན་སུམ་
གྱི་ཚད་མ་མི་འགལ་བའི་ཕྱིར། ཞེས་སོགས་གསུངས་པ་ལྟར། ཐལ་འགྱུར་
བའི་ལུགས་ལ་ཞེས་གསུངས་དགོས་པ་ལ་མ་གསུངས་པའི་ཕྱིར། སྨོན་འཇུག་
གི་ཁྱད་པར་དང་། མཚན་ཉིད། འཇུག་སེམས་ཀྱི་ས་མཚམས་སོགས་མཐུན་
ལ༑ སྨོན་སེམས་ཁོ་ནའི་ས་མཚམས་མི་མཐུན་དགོས་དོན་མེད་པའི་ཕྱིར་
དང་། ཁྱེད་ཅག་ལྟར་ན། ལམ་རིམ་ཆེ་ཆུང་དང་། གསེར་ཕྲེང་སོགས་
ལས་སྨོན་འཇུག་གི་ས་མཚམས་མཛད་པ་འདི་དག་ཀྱང་ཐལ་འགྱུར་བའི་
ལུགས་སུ་བྱེད་དགོས་པས། གཞུང་དེ་དག་ཏུ་སྒྲུབ་བྱེད་དུ་དྲངས་པའི་མདོ་
དང་། སྒོམ་རིམ། ཤེར་ཕྱིན་གྱི་འགྲེལ་པའི་དོན་སྒོམ་པའི་བཤད་པ་སོགས་
ཀྱི་གཞུང་ཚིག་ཐམས་ཅད་ཐལ་འགྱུར་བའི་ལུགས་སུ་ཁས་ལེན་དགོས་ལ།
དེ་ལྟར་ན་རང་རྒྱུད་པའི་ལུགས་ལ་སྨོན་སེམས་ཀྱི་ས་མཚམས་སྟོན་བྱེད་ཀྱི་
རྗེའི་ཡིག་ཆ་དང་། རྒྱ་གཞུང་ཚད་ལྡན་གང་ཡང་མེད་པར་ཁས་ལེན་དགོས་
པའི་ཕྱིར། དེར་ཐལ། སྨོན་སེམས་ཚོགས་ལམ་ནས་ས་བདུན་པའི་བར་
དུ་ཡོད་པ་རང་རྒྱུད་པའི་ལུགས་སུ་བྱེད་པ་ལ་ཚད་མ་དང་བཅས་པའི་སྒྲུབ་བྱེད་
མི་སྣང་བའི་ཕྱིར་ཏེ། མཁན་ཆེན་འབྲས་བློ་གླིང་མི་ཉག་སྐྱོར་དཔོན་གྱིས།
ས་ཐོབ་ཡན་ཆད་ལ་ཡོད་པའི་ལུང་རང་རྒྱུད་པའི་རྒྱ་གཞུང་ལ་ཡོད་མེད་ཁུངས་
བཙལ་དགོས། ཞེས་གསུངས་པའི་ཕྱིར། དབུ་མའི་ཡིག་ཆར། ལུགས་དེ་
སྐབས་འདིར་དྲང་དོན་དུ་འགྲེལ་པར་བྱེད་པའི་ཕྱིར། ཞེས་པ་འདིས་ཀྱང་
མི་འགྲུབ་སྟེ། སྤྱིར་ཐལ་འགྱུར་བའི་ལུགས་ལ་དྲང་དོན་དུ་གང་འགྲེལ་པ་



ལེགས་བཤད་འོད་དཀར་ཕྲེང་བ།
རང་རྒྱུད་པའི་ལུགས་ལ་ངེས་དོན་དུ་ཁས་ལེན་དགོས་པའི་ངེས་པ་མེད་ལ། ཁྱད་
པར་དུ། ལུགས་དེ་སྐབས་འདིར་ཞེས་པའི་འདི་སྒྲ་ཐལ་རང་གཉིས་ཀྱི་ནང་
ནས་ཐལ་འགྱུར་བ་ལ་བསྙེགས་པ་ནི་ཡིག་ཆའི་དགོངས་པར་སོང་སྙམ་པ་མེད་
དོ༑ དེས་ན་དབུ་མ་པའི་ལུགས་འདིར་ཞེས་འགྲེལ་ན་དབུ་ཕར་གྱི་ཡིག་ཆར་
ཀུན་དང་མཐུན་ཚབ་ཆེའོ། །མཁས་དབང་དཔལ་ལྡན་ཆོས་རྗེས། འོན་ཀྱང་
དེང་སང་རྣམ་བཤད་ལྟར་ཁས་བླངས་པ་ནི། ཡིག་ཆའི་དགོངས་པར་མ་སོང་
བར་སྣང་ངོ་། ཞེས་གསུངས་པ་ཐུགས་མད་པར་སྣང་ངོ༌། གདན་ས་འདིའི་
ཁྲིད་རྒྱུན་ཡང་སྨོན་སེམས་ཚོགས་ལམ་ཆུང་ངུ་ཁོ་ན་དང་། འཇུག་སེམས་
འཇུག་སྡོམ་ཐོབ་པའི་ཚོགས་ལམ་ནས་སངས་རྒྱས་ཀྱི་སའི་བར་ཡོད་པར་འདོད་
པ་འདི་ཡིན་ནོ། །
ཁ་ཅིག་འཇུག་སེམས་ཀྱི་མ་མཐའི་ས་མཚམས་ཚོགས་ལམ་འབྲིང་ནས་
འཛིན་རིགས་པར་ཐལ། གསེར་ཕྲེང་ནས། འབྲིང་ནས་འཇུག་སེམས་བཞག་
སྟེ༑ ཞེས་གསུངས་པའི་ཕྱིར་ཟེར་བ་མི་འཐད་དེ། དེ་ལྟར་གསུངས་པ་མདོ་
དང་རྒྱན་གྱི་དངོས་བསྟན་གཙོ་བོའི་དབང་དུ་བྱས་པའི་ཕྱིར། འདོད་མི་ནུས་
ཏེ༑ སྤྱོད་པ་ལ་འཇུག་པའི་རྣམ་བཤད་རྒྱལ་སྲས་འཇུག་ངོགས་ལས། སྨོན་
འཇུག་གི་སེམས་བསྐྱེད་པ་ཙམ་ཞིག་ནི་ཚོགས་ལམ་ཁྱད་པར་ཅན་མ་ཐོབ་པ་
ནས་ཀྱང་ཡོད་ལ། ཚོགས་ལམ་ཁྱད་པར་ཅན་ནི་བསྐལ་བ་གྲངས་མེད་གསུམ་
ནས་སངས་རྒྱས་པའི་ལམ་གྱི་མགོ་རྩོམ་པ། མངོན་རྟོགས་རྒྱན་ལས་གསུངས་
པའི་ཡོན་ཏན་བརྒྱ་ཞེ་བཞིའི་མངོན་པར་རྟོགས་པའི་རིགས་མཐའ་དག་ཐོབ་བསམ་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
གྱིས་སྒྲོ་འདོགས་ཆོད་ཅིང་ཐོག་མར་ཉམས་སུ་ལེན་ནུས་པ་ནས་སོ། །ཞེས་གསུངས་
པའི་ཕྱིར། རིགས་པས་ཀྱང་མི་འཐད་དེ། བྱང་ཆུབ་སེམས་འདོར་གྱི་རྩ་ལྟུང་
བྱུང་བའི་བྱང་སེམས་ཁས་ལེན་དགོས་པའི་ཕྱིར།
ཁ་ཅིག རྩ་ལྟུང་བྱུང་བའི་བྱང་སེམས་མེད་དེ། རྩ་ལྟུང་བྱུང་བ་དང་
བྱང་ཆུབ་ཀྱི་སེམས་འདོར་བ་དང་། རྟེན་གྱི་གང་ཟག་བྱང་སེམས་མ་ཡིན་
པར་གྱུར་པ་དུས་མཉམ་པའི་ཕྱིར། ཟེར་བ་མི་འཐད་དེ། རྩ་ལྟུང་འདི་སྐྱེད་
པའི་རྟེན་ལ་བྱང་སེམས་སྡོམ་ལྡན་དགོས་པས་རྩ་ལྟུང་བྱུང་བའི་སྐད་ཅིག་དང་
པོ་ལ་སྡོམ་པ་ཡོད་ལ་སྐད་ཅིག་གཉིས་པ་ནས་སྡོམ་པ་གཏོང་བ་ཡིན་པའི་ཕྱིར།
དེར་ཐལ། ཚུལ་ཁྲིམས་ལེའུའི་རྣམ་བཤད་བྱང་ཆུབ་གཞུང་ལམ་ལས། དེ་
ལ་རྩ་ལྟུང་དུ་ཐབས་ལ་མཁས་པའི་མདོ་ནས་གསུངས་ལ་རྩ་ལྟུང་འདི་སྐྱེད་པའི་
རྟེན་ལ་བྱང་སེམས་ཀྱི་སྡོམ་པ་ལྡན་དགོས་པས་སེམས་དོར་བའི་སྐད་ཅིག་དང་
པོ་ལ་སྡོམ་པ་ཡོད་ལ་གཉིས་པ་ནས་སྡོམ་པ་གཏོང་བ་ཡིན་གྱི་དོར་བ་ཙམ་ནས་
བྱང་སེམས་མ་ཡིན་པར་མི་འགྱུར་རོ། ཞེས་དང་། ཐུབ་བསྟན་རིན་པོ་ཆེའི་
བྱི་དོར་ལས། སྨོན་སེམས་འདོར་བ་དང་། ལོག་ལྟ་འཛིན་པ་གཉིས་ལ་ནི།
ཀུན་དཀྲིས་ཀྱི་ཡན་ལག་ཅང་མི་དགོས་ཀྱི། སེམས་དེ་དང་དེ་སྐྱེས་ཙམ་གྱིས་
སྐད་ཅིག་གཉིས་པ་ལ་སྡོམ་པ་གཏོང་བ་ཡིན་ནོ། ཞེས་གསུངས་པའི་ཕྱིར།
ཁ་ཅིག མདོ་ལུགས་ལ་རྩ་ལྟུང་གི་རྣམ་གཞག་མི་བྱེད་ཅེས་དམ་བཅའ།
ཁ་ཅིག འོ་ན་དམན་ལམ་དུ་གཏོང་བའི་བྱང་སེམས་མེད་པར་ཐལ་
2i



ལེགས་བཤད་འོད་དཀར་ཕྲེང་བ།
ཞེས་གནོད་བྱེད་སྟོན་པ་གཉིས་ཀ་བཞད་གད་ཀྱི་གནས་སོ། ཁྱད་པར་མདོ་
ལུགས་ལ་རྩ་ལྟུང་གི་རྣམ་གཞག་མི་བྱེད་ཟེར་བ་ཁ་ན་མ་ཐོ་བ་ཤིན་ཏུ་ཆེ་སྟེ། དེ་
ལྟར་ན་བྱང་སྡོམ་ཡང་ཁས་ལེན་དོན་མེད་ལ། བྱང་ཆུབ་སེམས་དཔའི་སྡོམ་
པ་འདི། རྒྱུ་ཕ་རོལ་ཏུ་ཕྱིན་པའི་ཐེག་པ་དང་། འབྲས་བུ་རྡོ་རྗེ་ཐེག་པ་གང་
གི་སྒོར་འཇུག་ཀྱང་ངེས་པར་གཟུངས་དགོས་པའི་ཐུན་མོང་བའི་སྡོམ་པ་ཞིག་
ཡིན་པའི་ཕྱིར། དེར་ཐལ། བྱང་ཆུབ་གཞུང་ལམ་ལས། ཐུན་མོང་བ་ནི་
བྱང་ཆུབ་སེམས་དཔའི་སྡོམ་པ་ཡིན་པའི་ཕྱིར་དང་། ཞེས་དང་། དེས་ན་
ཐེག་པ་སྡེ་གཉིས་ལ་གནང་བཀག་མི་འདྲ་བ་འགའ་རེ་ཡོད་ཀྱང་ཕལ་མོ་ཆེ་མཐུན་
པ་ཡིན་པས་ཕར་ཕྱིན་གྱི་ཐེག་པ་དང་། གསང་སྔགས་ཐེག་པ་གང་གི་སྒོར་
འཇུག་ཀྱང་སྡོམ་པ་འདི་ངེས་པར་གཟུང་དགོས་པར་ཤེས་པར་བྱའོ། ཞེས་
གསུངས་པའི་ཕྱིར། ཡིག་ཆར། འཇུག་སེམས་དང་འཇུག་སྡོམ་གཉིས་གཙོ་
འཁོར་ཡིན་པའི་ཕྱིར། ཞེས་གསུངས་པ་ལ། ཁ་ཅིག འཇུག་སྡོམ་སྲུང་
བའི་སེམས་པ་དང་། འཇུག་སེམས་བྱང་ཆུབ་ཐོབ་འདོད་ཀྱི་རྣམ་པ་ཅན་ཡིན་
པས་དམིགས་རྣམ་མི་མཐུན་ལ་གཙོ་འཁོར་གསུངས་པ་ཡོད་མེད་རྗེས་སུ་འགྲོ་
ལྡོག་མི་འཁྲུལ་བའི་ཆ་ནས་ཡིན་ལ་ཞེས་ཟེར་རོ། ཁོ་བོས་འདི་ལ། ཐེག་ཆེན་
སེམས་བསྐྱེད་དང་མཚུངས་ལྡན་དུ་གྱུར་པའི་ཚོར་བ་བདེ་བ་སོགས་ཡོད་མེད་
དང་། དེ་དང་མཚུངས་ལྡན་གྱི་རྣམ་པར་མི་འཚེ་བ་ཡོད་མེད། ཡོད་ན་དེ་
འདྲའི་རྣམ་པར་མི་འཚེ་བ་དེ་སྙིང་རྗེ་ཆེན་པོ་ཡིན་མིན་དང་། དེ་དག་དམིགས་
རྣམ་མཐུན་མི་མཐུན་སོགས་འདྲིའོ། ཐེག་པ་ཆེན་པོའི་མངོན་པར་རྟོགས་པས་



*
ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཡུལ་ལ་དམིགས་པའི་ཚེ་རིགས་པའི་རྣམ་གྲངས་མཐའ་ཡས་པའི་སྒོ་ནས་
དམིགས་པར་གསུངས་པས་དེ་ལྟ་བུའི་གུ་དོག་བྱེད་མི་དགོས་སྙམ་མོ། བྱ་བྲལ་
བ་མཁས་པའི་དབང་ཕྱུག་ཚུལ་ཁྲིམས་རྣམ་རྒྱལ་གྱིས། འཇུག་སེམས་དང་
འཇུག་སྡོམ་རྣམ་པ་ཐམས་ཅད་དུ་གཙོ་འཁོར་ཡིན་པས། འཇུག་སྡོམ་ཡིན་
ན་རང་ཉིད་འཁོར་དུ་ལྡན་པའི་འཇུག་སེམས་ཡོད་པས་ཁྱབ་ཀྱང་། འཇུག་
སེམས་ཡིན་ན། རང་གི་འཁོར་དུ་འཇུག་སྡོམ་ཡོད་པས་ཁྱབ་པོ། ཞེས་གསུངས་
པས་ཀྱང་ངེས་པ་སྟེར་རོ། ཡིག་ཆར། རྒྱལ་ཚབ་ཆོས་རྗེས་རྣམ་བཤད་དུ་
བཤད་པ་ལྟར་ན་ནི། ཞེས་པ་ནས་འཇུག་སྡོམ་ཐོབ་པ་ནས་སྨོན་སེམས་མེད་
པ་མི་རིགས་ཏེ། ཞེས་སོགས་རྣམ་བཤད་ཀྱི་བཞེད་པ་བསྐྱར་བ་ལ། གུང་
ཐང་བློ་གྲོས་རྒྱ་མཚོའི་འགྲེལ་མཆན་ལས། བསོད་གྲགས་པའི་སྤྱི་དོན་ལས།
ཚིག་གསལ་དང་སྒོམ་རིམ་དྲངས་ནས། ཞེས་འཇུག་སྡོམ་མ་ཐོབ་པའི་སེམས་
བསྐྱེད་དེ་སྨོན་སེམས་དང་། འཇུག་སྡོམ་ཐོབ་པའི་སེམས་བསྐྱེད་དེ་འཇུག་
སེམས་སུ་བཤད་ལ། དེ་ལ་རྗེ་བཙུན་ཙོང་ཁ་པ་ཆེན་པོའི་བྱང་ཆུབ་ལམ་རིམ་
ཆེ་ཆུང་གཉིས་དང་། ལེགས་པར་བཤད་པའི་གསེར་གྱི་ཕྲེང་བར། ཚིག་
གསལ་དང་སྒོམ་རིམ་ཇི་ལྟ་བ་བཞིན་དུ་གསུངས་ཤིང་། རྒྱལ་ཚབ་ཆོས་རྗེས་
རྣམ་བཤད་དུ་བཤད་པ་ལྟར་ན་ནི། སྤྱོད་འཇུག་ལས། སྤྱོད་པ་ཉམས་ལེན་
གྱི་བྱ་བས་དངོས་སུ་ཟིན་པ་དང་མ་ཟིན་པ་གཉིས་སུ་དབྱེ་བ་ནི་གཞུང་གི་བསྟན་
ཚོད་ཡིན་ལ། འཇུག་སྡོམ་ཐོབ་ནས་སྨོན་སེམས་མེད་པ་མི་རིགས་ཏེ། ཞེས་
ལམ་རིམ་སོགས་ཀྱིས་དེ་ལ་དགག་པ་བྱས་ལ་ཞེས་སོགས་གསུངས་པ་ནི་བློ་གླིང་



ལེགས་བཤད་འོད་དཀར་ཕྲེང་བ།
བའི་ཡིག་ཆ་ལ་འདྲིས་ཆ་མེད་པའི་རྟགས་ཡིན་ཏེ། ཡིག་ཆར་དེ་ལྟར་གསུངས་
པ་རྣམ་བཤད་ཀྱི་བཞེད་པ་བཀོད་པ་མ་གཏོགས་ལམ་རིམ་སོགས་ལས་སྨོན་
སེམས་ཀྱི་ས་མཚམས་མཛད་པ་ལ་དགག་པ་བྱས་པ་མིན་པ་གཞུང་ཚིག་ཀླག་
པ་ཙམ་གྱིས་རྟོགས་ནུས་པའི་ཕྱིར། དགག་བཞག་རྒྱས་པར་མ་སྤྲོས་སོ། ཨ་ཁུ་
བློ་གྲོས་རྒྱ་མཚོའི་ཕར་ཕྱིན་གྱི་ཡིག་ཆའི་སྐོར་ལ་འདི་ལྟ་བུ་རེ་ཟུང་འདུག་གོ། །
སྨྲས་པ། གང་ཞིག་ཐོབ་ན་རྒྱལ་ཀུན་སྲས་འགྱུར་ཞིང་། །ལྷར་བཅས་
ཕྱག་འོས་ཉན་རང་ཟིལ་གྱིས་གནོན། །མ་སྨད་བྱང་ཆུབ་སེམས་མཆོག་རིན་
པོ་ཆེ། །སྲིད་ཞིའི་རྒྱན་མཆོག་གང་དེར་མགོས་ཕྱག་འཚལ། །རབ་འབྱམས་
རྒྱལ་བ་བསྐྱེད་པའི་ཡབ་ཀྱི་མཆོག །མ་ལུས་རྒྱལ་སྲས་རྣམས་ཀྱི་ཐུགས་དམ་
མཐིལ། །ལུས་ཅན་ཀུན་གྱི་ཕན་བདེའི་གཞི་གཅིག་པུ། །ཐེག་པ་ཆེན་པོའི་སེམས་
བསྐྱེད་བསྔགས་པའི་ཡུལ། །ལྷ་དབང་བརྒྱ་བྱིན་ཕྱག་གི་རྩེ་བརྒྱ་བ། །འཁོར་
ལོས་བསྒྱུར་བའི་རྩིབས་སྟོང་འཁོར་ལོ་ཆེ། །ཀླུ་དབང་གཙུག་གི་ཡིད་བཞིན་ནོར་
གྱི་མཆོག །བྱང་ཆུབ་སེམས་མཆོག་གང་དེའི་ཕྱོགས་རེའི་དཔེ། །བྱང་ཆེན་པོ་
བྲང་ཆེན་པོར་འཇུག་པའི་སྒོ། །མ་ལུས་རྒྱལ་བ་བསྐྱེད་པའི་ཐབས་ཀྱི་མཆོག །སྡུག་
ཀུན་བུད་ཤིང་བསྲེགས་པའི་དུས་མཐའི་མེ། །སྐྱེ་རྒུའི་རེ་བ་ཀུན་སྐོང་ནོར་གྱི་
མཆོག །ཅེས་བྱ་བ་ནི་བསྡུ་བའི་ཚིགས་སུ་བཅད་པའོ། །
གཉིས་པ། བར་དུ་གྲངས་མེད་གསུམ་དུ་ཚོགས་བསགས་ཚུལ།
བར་དུ་ཐབས་ཤེས་ཟུང་དུ་འཇུག་པའི་རྒྱལ་སྲས་ཀྱི་སྤྱོད་པ་རླབས་པོ་ཆེ་
གྲངས་མེད་གསུམ་གྱི་བར་དུ་ཐུགས་ཉམས་སུ་བཞེས་ཚུལ་ལ་གཉིས། སྤྱིའི་
ད་བར། ལྷ་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
དོན་དང་། མཐའ་དཔྱད་པའོ། །
དང་པོ་སྤྱིའི་དོན་བཤད་པ་ལ་གསུམ། བསག་པར་བྱ་བ་ཚོགས་ཀྱི་ངོ་
བོ༑ ཇི་སྲིད་བསགས་པ་ཚོགས་ཀྱི་ཡུན་ཚད། ཐབས་ཤེས་ཀྱིས་ཟིན་ཚུལ་
བཤད་པའོ། དང་པོ་བསག་པོར་བྱ་བ་ཚོགས་ཀྱི་ངོ་བོ་བཤད་པ་ལ། སྤྱིར་
བསག་པར་བྱ་བ་ཚོགས་ཀྱི་སྐད་དོད་ནི། སཾ་བྷ་ར་ཞེས་འབྱུང་ལ། སཾ་ནི་
ཡང་དག་པར་འགྲུབ་པ་དང་། བྷ་ནི་ངོ་བོ། ར་ནི་འཛིན་པ་སྟེ་མདོར་ན།
ཐོབ་བྱ་འབྲས་བུ་ཡང་དག་པར་འགྲུབ་པར་བྱེད་པའི་ངོ་བོ་ཡིན་པས་ནའོ།
འདིར་འགྲེལ་ཆུང་དོན་གསལ་ལས། ཡང་དག་པར་འགྲུབ་པར་བྱེད་པའི་
ངོ་བོས་བྱང་ཆུབ་ཆེན་པོ་འཛིན་པར་བྱེད་པའི་ཕྱིར་ན་སྙིང་རྗེ་ལ་སོགས་པ་
ནི་ཚོགས་ཡིན་པས་ཚོགས་ཀྱི་སྒྲུབ་པ་ཞེས་གསུངས་པ་ལྟར། གཙོ་བོའི་ཚོགས་
གཉིས་ཀྱི་ངོ་བོ་ནི། བྱང་ཆུབ་ཀྱི་སེམས་སོགས་ཐབས་ཁྱད་པར་ཅན་གྱིས་
ཟིན་པའི་དུག་གསུམ་གྱི་སྐྱོན་སྤངས་ནས་དགེ་བའི་རྩ་བ་གསུམ་གྱི་ཡོན་ཏན་
འཛིན་པའི་མངོན་པར་མཐོ་བའི་ཆོས་དེ། བསོད་ནམས་ཀྱི་ཚོགས་ཀྱི་ངོ་
བོ་ཡིན་ཏེ། མགོན་པོ་ཀླུ་སྒྲུབ་ཀྱིས། སྐྱོན་སྤངས་ཡོན་ཏན་འཛིན་པ་ནི། །མངོན་
པར་མཐོ་བ་བ་ཡི་ཆོས། །ཞེས་གསུངས་པའི་ཕྱིར། བསོད་ནམས་ཀྱི་ཚོགས།
རྒྱ་ཆེ་བའི་ལམ། ཇི་སྙེད་པའི་ཤེས་རབ། ཀུན་རྫོབ་བདེན་པ་ལ་བརྟེན་པའི་
ལམ་རིམ། ཐབས་ཀྱི་ཆ། ཐབས་ཀྱི་རྟོགས་རིགས་སུ་གནས་པ་རྣམས་གནད་
གཅིག་ཡིན་ཏེ། བྱང་ཆུབ་ལམ་རིམ་ཆེན་མོ་ལས། ཇི་སྙེད་པ་རིགས་པའི་
ཤེས་རབ་དང་། ཀུན་རྫོབ་བདེན་པ་ལ་བརྟེན་པའི་ལམ་རིམ་དང་། རྒྱ་ཆེ་
25
•ཟླ་



ལེགས་བཤད་འོད་དཀར་ཕྲེང་བ།
བའི་ལམ་དང་། བསོད་ནམས་ཀྱི་ཚོགས་དང་། ཐབས་ཀྱི་ཆ་ཞེས་པ་རྣམས་
ཀྱིས། ཞེས་གསུངས་པའི་ཕྱིར། བྱང་ཆུབ་ཀྱི་སེམས་སོགས་ཐབས་ཁྱད་
པར་ཅན་གྱིས་ཟིན་པའི་གནས་ལུགས་ཀྱི་དོན་ཤེས་པས་བདེན་པར་འཛིན་པ་
ཡོངས་སུ་ཟད་པར་བྱེད་པའི་ཐབས་སུ་གྱུར་པའི་ངེས་པར་ལེགས་པའི་ཆོས་
དེ༑ ཡེ་ཤེས་ཀྱི་ཚོགས་ཀྱི་ངོ་བོ་ཡིན་ཏེ། དཔལ་མགོན་འཕགས་པ་ཀླུ་སྒྲུབ་
ཀྱིས། ཤེས་པས་འཛིན་པ་ཡོངས་ཟད་པ། །ངེས་པར་ལེགས་པ་བ་ཡི་
ཆོས། །ཞེས་གསུངས་པའི་ཕྱིར། ཡེ་ཤེས་ཀྱི་ཚོགས། ཟབ་མོའི་ལམ། དེ་
ཁོ་ན་ཉིད་རྟོགས་པའི་ལམ། དོན་དམ་པ་ལ་བརྟེན་པའི་ལམ་རིམ། ཤེས་རབ་
ཀྱི་ཆ། ཤེས་རབ་ཀྱི་རྟོགས་རིགས་སུ་གནས་པ་རྣམས་གནད་གཅིག་ཡིན་ཏེ།
ལམ་རིམ་ཆེན་མོ་ལས། དེ་ཁོ་ན་ཉིད་རྟོགས་པའི་ཤེས་རབ། དོན་དམ་པ་
ལ་བརྟེན་པའི་ལམ་རིམ། ཟབ་མོའི་ལམ་ཞེས་པ་དང་། ཡེ་ཤེས་ཀྱི་ཚོགས་
དང་། ཤེས་རབ་ཀྱི་ཆ་ཞེས་པ་རྣམས་ཀྱིས་སྒྲུབ་པ་ཡིན་ལ། ཞེས་གསུངས་
པའི་ཕྱིར། དེས་ན། གཙོ་བོ་གཟུགས་སྐུའི་ལག་རྗེས་འཇོག་བྱེད་གང་ཞིག་
གཞལ་བྱ་མེད་པའི་ཐེག་ཆེན་གྱི་ལམ་དེ། རྒྱན་གྱི་དངོས་བསྟན་གྱི་བསོད་ནམས་
ཀྱི་ཚོགས་ཀྱི་མཚན་ཉིད། དེ་ཉིད་རྟོགས་པའི་ཐེག་ཆེན་གྱི་ལམ་ཡིན་མིན་གྱི་
སྒོ་ནས་ཐེག་ཆེན་གྱི་ལམ་གྱི་ངོ་བོར་གྱུར་པའི་ཟབ་རྒྱས་དང་། གཞལ་བྱ་ཅན་
གྱི་ལམ་ཡིན་མིན་གྱི་སྒོ་ནས་གཙོ་བོའི་ཚོགས་གཉིས་ཀྱི་ཁྱད་པར་འབྱེད་པ་ཐལ་
འགྱུར་བ་མ་གཏོགས་ཐེག་ཆེན་གྱི་གྲུབ་མཐའ་སྨྲ་བ་ཐམས་ཅད་ཀྱི་སྤྱི་སྐད་ཡིན་
ནོ༑ ༑ཐལ་འགྱུར་བའི་ལུགས་ལ། གཙོ་བོ་གཟུགས་སྐུའི་ལག་རྗེས་འཇོག་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
བྱེད་གང་ཞིག ངེས་པའི་འཛིན་སྟངས་དོན་དམ་བདེན་པ་ལ་མ་ཞུགས་པའི་
ཐེག་ཆེན་གྱི་ལམ་དེ། རྒྱན་གྱི་དངོས་བསྟན་གྱི་བསོད་ནམས་ཀྱི་ཚོགས་ཀྱི་མཚན་
ཉིད། གཙོ་བོ་ཆོས་སྐུའི་ལག་རྗེས་འཇོག་བྱེད་གང་ཞིག ངེས་པའི་འཛིན་
སྟངས་དོན་དམ་བདེན་པ་ལ་ཞུགས་པའི་ཐེག་ཆེན་གྱི་ལམ་དེ། རྒྱན་གྱི་དངོས་
བསྟན་གྱི་ཡེ་ཤེས་ཀྱི་ཚོགས་ཀྱི་མཚན་ཉིད། དེ་ལྟར་ཚོགས་གཉིས་ཀྱི་ངོ་བོ་
ཐེག་ཆེན་ཐུན་མོང་བ་དང་ཐུན་མོང་བ་མ་ཡིན་པའི་དབང་དུ་བྱས་ནས་འཇོག་
དགོས་པ་ནི། ཐེག་པ་ཆེན་པོའི་གཞུང་ལུགས་སྤྱིའི་དགོངས་པར་གནས་པ་རྣམས་
ཁོ་བོས་གསལ་བར་བྱས་པ་ཡིན་ནོ། །
གཉིས་པ་ཇི་སྲིད་བསགས་པ་ཚོགས་ཀྱི་ཡུན་ཚད་ནི། དེ་ཡང་བླ་ན་མེད་
པའི་བྱང་ཆུབ་ཀྱི་མཆོག་ཏུ་ཐུགས་བསྐྱེད་མ་ཐག་ནས་གྲངས་མེད་གསུམ་གྱི་
མགོ་རྩོམ་པ་མ་ཡིན་པར་བསམ་པ་དང་ལྡན་པའི་སེམས་བསྐྱེད་དམ་གསེར་ལྟ་
བུའི་སེམས་བསྐྱེད་རང་རྒྱུད་ལ་ནམ་སྐྱེས་པ་ནས་ཡིན་ཏེ། དཀར་ཆགས་ནོར་
བུའི་ཕྲེང་བ་ལས། གསེར་ལྟ་བུའི་སེམས་བསྐྱེད་རང་རྒྱུད་ལ་ནམ་སྐྱེས་པ་ནས་
གྲངས་མེད་གསུམ་གྱི་མགོ་རྩོམ་པར་རིགས་པར་བྱའོ། ཞེས་གསུངས་པའི་
ཕྱིར། དེ་ཡང་ཐེག་པ་ཆེན་པོ་བསྡུས་པ་ལས། བཟང་དང་སྨོན་པའི་སྟོབས་
ཅན་དང་། །སེམས་བརྟན་ཁྱད་པར་འགྲོ་བ་ཡིས། །བྱང་ཆུབ་སེམས་དཔའ་
གྲངས་མེད་གསུམ། །ཀུན་ཏུ་བརྩམ་པར་མཛད་པ་ཡིན། །ཞེས་གསུངས་པ་
ལྟར། གྲངས་མེད་གསུམ་གྱི་མགོ་བརྩམ་པ་ཉིད་ནས་བླ་མེད་བྱང་ཆུབ་ཀྱི་ཆེད་
དུ་དགེ་བའི་རྩ་བ་གང་དག་བསགས་པ་རྣམས་མཐུན་པ་མ་ཡིན་པའི་ཕྱོགས་གང་



ལེགས་བཤད་འོད་དཀར་ཕྲེང་བ།
གིས་ཀྱང་ཟིལ་གྱིས་མི་གནོན་པར་འགྱུར་བའི་བཟང་པོ་དང་། ཚེ་རབས་ཐམས་
ཅད་དུ་བྱང་ཆུབ་ཀྱི་སེམས་སྟོན་པའི་དགེ་བའི་བཤེས་གཉེན་དང་འཕྲད་པའི་
སྨོན་ལམ་སྟོབས་དང་ལྡན་པ་དང་། མི་དགེ་བའི་གྲོགས་ཀྱིས་མོས་པ་བཟློག་
ཀྱང་དེའི་དབང་དུ་འགྲོ་བར་མི་འགྱུར་བར་བྱང་ཆུབ་ཀྱི་སེམས་མི་གཏོང་བའི་
སེམས་བརྟན་པ་དང་། ཡོན་ཏན་ལ་ཆོག་པར་མི་འཛིན་པར་མཐོང་བའི་ཆོས་
དང་ཚེ་རབས་ཕྱི་མར་བཅས་པ་ལ་དགེ་བའི་ཆོས་མི་ཉམས་ཤིང་འཕེལ་བར་
བྱེད་པ་སྟེ། ཆོས་འདི་རྣམས་དང་ལྡན་པ་ནི་ཁྱད་པར་དུ་འགྲོ་སྟེ། དེ་ལྟ་བུའི་
ཁྱད་པར་བཞི་དང་ལྡན་པའི་སྐབས་བཞི་པ་ནས་བཤད་པའི་ཐར་པ་ཆ་མཐུན་
རྒྱུད་ལ་སྐྱེས་པ་ནས་གྲངས་མེད་གསུམ་གྱི་མགོ་རྩོམ་པ་ཡིན་ནོ། །མདོ་སྡེ་རྒྱན་
ལས། ས་ནི་དང་པོ་ཡིན་པར་འདོད། །འདི་སྟེ་བསྐལ་བ་དཔག་མེད་ཀྱི། །ཞེས་
གསུངས་པ་ལྟར། གྲངས་མེད་པ་དང་པོ་ཚོགས་ལམ་ནས་ས་དང་པོའི་བར་
དང་། ཡང་དེ་ཉིད་ལས། གྲངས་མེད་གཉིས་ནི་རྫོགས་པ་ཡིས། །སྒོམ་པའི་
ལམ་ནི་ཚར་ཕྱིན་ཏོ། །ཞེས་པ་ལྟར། གྲངས་མེད་པ་གཉིས་པས། ས་གཉིས་
པ་ནས་ས་བདུན་པ་མན་ཆད་དང་། གྲངས་མེད་པ་གསུམ་པས་ནི། ས་བཅུ་
པ་མན་ཆད་ཐོབ་པའི་ཕྱིར་ཏེ། བསྐལ་བཟང་ཡིད་འཕྲོག་ལས། ཚོགས་སྦྱོར་
དང་ས་དང་པོའི་སྐབས་སུ་གྲངས་མེད་དང་པོ་དང་། མ་དག་ས་དྲུག་གི་སྐབས་
སུ་གཉིས་པ་དང་། དག་པ་ས་གསུམ་གྱི་སྐབས་སུ་གསུམ་པ་རྫོགས་ཏེ། ཞེས་
གསུངས་པའི་ཕྱིར། དེས་མདོ་ཏིང་ངེ་འཛིན་རྒྱལ་པོ་ལས། སངས་རྒྱས་
དག་ནི་བྱེ་བ་ཕྲག་ཁྲིག་དང་། །དེ་ལས་ལྷག་པ་གངྒའི་བྱེ་མ་སྙེད། །ཀུན་ཀྱང་
28



གཟག
ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
བྱ་རྒོད་ཕུང་པོའི་རིར་བཞུགས་ཏེ། །མི་དབང་དེ་ཀུན་ང་ཡིས་བསྙེན་བཀུར་
བྱས། །ཞེས་པའི་དོན་ཡང་སོང་ངོ་། དེས་ན། ཚོགས་གཉིས་ཀྱི་ས་མཚམས་
ནི༑ སྤྱིར་ཚོགས་གཉིས་ཙམ་ནི་ལམ་མ་ཞུགས་ནས་སངས་རྒྱས་ཀྱི་སའི་བར་
དུ་ཡོད་ལ། མངོན་རྟོགས་རྒྱན་གྱིས་དངོས་བསྟན་གྱི་གཙོ་བོའི་ཚོགས་གཉིས་
ནི་ཐེག་ཆེན་ཚོགས་ལམ་ནས་རྒྱུན་མཐའི་བར་ན་ཡོད་དོ། །
གསུམ་པ་ཐབས་ཤེས་ཀྱིས་ཟིན་ཚུལ་ནི། ཐབས་ཁྱད་པར་ཅན་སྙིང་
རྗེ་ཆེན་པོས་ཟིན་པའི་སྟོང་ཉིད་རྟོགས་པའི་ཤེས་རབ་ལ། སྙིང་རྗེ་སྟོང་ཉིད་
སྙིང་པོ་ཅན། །ཞེས་པ་དང་། ཤེས་རབ་ཁྱད་པར་ཅན་གྱིས་ཟིན་པའི་ཐབས་
ཁྱད་པར་ཅན་བྱང་ཆུབ་ཀྱི་སེམས་ལྟ་བུ་ལ་སྟོང་ཉིད་བྱང་སེམས་སྙིང་པོ་ཅན་
ཞེས་པ་དང་། སྟོང་ཉིད་རྟོགས་པའི་ཤེས་རབ་དང་སྙིང་རྗེ་ཆེན་པོ་གཉིས་
ཀྱིས་ཟིན་པའི་ཐེག་ཆེན་སེམས་བསྐྱེད་ལྟ་བུ་ལ། སྟོང་པ་ཉིད་དང་སྙིང་རྗེ་
སྙིང་པོ་ཅན་ཞེས་པ་དང་། ཡང་དེ་གཉིས་ཀྱིས་ཟིན་པའི་རྒྱལ་སྲས་ཀྱི་སྤྱོད་
པ་ལ། སྟོང་པ་ཉིད་དང་། སྙིང་རྗེ་སྙིང་པོ་ཅན་ཞེས་པ་དང་། སྟོང་ཉིད་
སྙིང་རྗེ་སྙིང་པོ་ཅན་གྱི་སྦྱིན་པ་ལ་དམིགས་མེད་ཀྱི་སྦྱིན་པ་དང་། ཤེས་རབ་
ཁྱད་པར་ཅན་གྱིས་ཟིན་པའི་སྙིང་རྗེ་ལ་དམིགས་མེད་ཀྱི་སྙིང་རྗེ་ཞེས་བྱའོ།
སྐབས་འདིའི་ཟིན་བྱ་ཟིན་བྱེད་ནི། སྙིང་པོ་ནི་ཟིན་བྱེད་ཡིན་ལ། སྙིང་པོ་ཅན་
ནི༑ ཟིན་བྱ་ཡིན་ནོ། ཟིན་བྱེད་སྙིང་པོས་ཟིན་བྱ་སྙིང་པོ་ཅན་ཟིན་ཚུལ་ནི།
ཕན་ཚུན་གཅིག་གིས་གཅིག་ལ་ངོ་བོ་གོང་འཕེལ་གྱི་གྲོགས་བྱས་པ་དང་། བྱེད་
པ་ཅི་རིགས་ལ་གོ་དགོས་པས་མཐོང་ལམ་པའི་རྒྱུད་ཀྱིས་བསྡུས་པ་ཡིན་ན་དེའི་
།
ད་།
29



ལེགས་བཤད་འོད་དཀར་ཕྲེང་བ།
རྒྱུད་ཀྱི་སྙིང་རྗེ་ཆེན་པོས་ཟིན་པས་མ་ཁྱབ་པའི་ཚུལ་ཤེས་པར་བྱའོ། ཐབས་
ཤེས་ཡ་མ་བྲལ་བའི་ཚུལ་ཡང་། ལྟ་བས་ཟིན་པའི་སྤྱོད་པ་དང་ཐབས་ཀྱིས་
ཟིན་པའི་ཤེས་རབ་ནི། དཔེར་ན། བུ་སྡུག་པ་ཤི་བའི་མྱ་ངན་གྱིས་མནར་
བའི་མ་དེ་གཞན་དང་སྨྲ་བ་ལ་སོགས་པ་ལ་འཇུག་པའི་ཚེ་བློ་ཅི་སྐྱེས་ཀྱང་མྱ་
ངན་གྱི་ཤུགས་དེས་མ་བཏང་ཡང་བློ་དེ་རྣམས་ཐམས་ཅད་མྱ་ངན་གྱི་བློ་ཡིན་
མི་དགོས་པ་བཞིན་དུ། སྟོང་པ་ཉིད་རྟོགས་པའི་ཤེས་རབ་ཤུགས་དྲགས་ན་
སྦྱིན་པ་གཏོང་བ་དང་ཕྱག་དང་སྐོར་བ་དང་བཟླས་བརྗོད་བྱེད་པའི་ཚེ་དེ་དག་
ལ་དམིགས་པའི་བློ་དེ་རྣམས་ཀྱིས་སྟོང་ཉིད་རྟོགས་པ་མ་ཡིན་ཡང་དེའི་རྩིའམ་
ཤུགས་དང་ལྡན་པར་འཇུག་པ་མི་འགལ་ལ། ཐུན་མགོ་ལྟ་བུ་ལ་བྱང་ཆུབ་ཀྱི་
སེམས་ཤུགས་དྲག་པ་སྔོན་དུ་བཏང་ན་སྟོང་པ་ཉིད་ཀྱི་ཏིང་ངེ་འཛིན་ལ་བཞག་
པའི་ཚེ་བྱང་ཆུབ་ཀྱི་སེམས་དེ་དངོས་སུ་མེད་ཀྱང་དེའི་རྩིས་ཟིན་པ་མི་འགལ་
བས། དེ་ལྟ་བུའི་སྟེང་ནས་ཤེས་དགོས་སོ། །
གཉིས་པ་མཐའ་དཔྱད་པ་ལ། ཁ་ཅིག་ན་རེ། ཡང་དག་པར་འགྲུབ་
པར་བྱེད་པའི་ངོ་བོ་བྱང་ཆུབ་ཆེན་པོ་འཛིན་པར་བྱེད་པའི་ཕྱིར་ཞེས་དྲངས་
པ་ནོར་བ་སྟེ། འགྲེལ་པར་ཡང་དག་པར་འགྲུབ་པའི་ངོ་བོ་ཞེས་འབྱུང་བའི་
ཕྱིར་ཟེར་བ་མི་འཐད་དེ། འགྲེལ་པ་འདི་དང་ཉི་སྣང་གཉིས་ཀར་སྔ་མ་ལྟར་
འབྱུང་བས་ཡང་དག་པར་འགྲུབ་པའི་ངོ་བོ་ཞེས་པ་ཡི་གེ་མ་དག་པ་ཡིན་ཚུལ་
གསེར་ཕྲེང་ལས་གསུངས་པའི་ཕྱིར།
ཡང་ཁ་ཅིག སངས་རྒྱས་ཀྱི་སར་ཚོགས་མེད་པར་ཐལ། དེར་བསོད་
30



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ནམས་ཀྱི་ཚོགས་དང་ཡེ་ཤེས་ཀྱི་ཚོགས་གང་ཡང་མེད་པའི་ཕྱིར། རྟགས་
དེར་ཐལ། འབྲས་བུ་བྱང་ཆེན་ཡང་དག་པར་འགྲུབ་པར་བྱེད་པའི་བསོད་
ནམས་ཀྱི་ཚོགས་དང་ཡེ་ཤེས་ཀྱི་ཚོགས་གང་ཡང་མེད་པའི་ཕྱིར་ཟེར་ན་མ་
བྱབ་སྟེ། སངས་རྒྱས་ཀྱི་སར་འབྲས་བུ་བྱང་ཆེན་ཡང་དག་པར་འགྲུབ་པར་
བྱེད་པའི་བསོད་ནམས་ཀྱི་ཚོགས་དང་ཡེ་ཤེས་ཀྱི་ཚོགས་གང་ཡང་མེད་ཀྱང་།
སྤྱིར་སངས་རྒྱས་ཀྱི་སར་ཚོགས་གཉིས་ཙམ་ཡོད་པར་ཁས་ལེན་དགོས་པའི་ཕྱིར།
ཡང་ཁ་ཅིག སངས་རྒྱས་ཀྱི་སར་ཚོགས་གཉིས་མེད་པར་ཐལ།
རིགས་པ་དྲུག་ཅུ་པ་ལས། བསོད་ནམས་ཡེ་ཤེས་ཚོགས་བསགས་ཏེ། །བསོད་
ནམས་ཡེ་ཤེས་ལས་བྱུང་བའི། །དམ་པ་གཉིས་ནི་ཐོབ་པར་ཤོག །ཅེས་
འབྲས་བུའི་སྐབས་སུ་ཆོས་སྐུ་དམ་པ་དང་། གཟུགས་སྐུ་དམ་པ་གཉིས་འཐོབ་
པ་ནི། ལམ་གྱི་སྐབས་སུ་ཐབས་ཤེས་ཡ་མ་བྲལ་བའི་བསོད་ནམས་དང་ཡེ་
ཤེས་ཀྱི་ཚོགས་དཔག་ཏུ་མེད་པ་བསགས་པ་ལ་རག་ལས་པར་གསུངས་པ་མ་
གཏོགས་འབྲས་བུའི་སར་བསོད་ནམས་དང་ཡེ་ཤེས་ཀྱི་ཚོགས་གཉིས་བཤད་
པ་མེད་པའི་ཕྱིར་ཞེས་ཟེར། །
ཁ་ཅིག དེ་མི་འཐད་དེ། མདོ་སྡེ་རྒྱན་ལས། ལྔ་ཆར་ཡང་ནི་ཡེ་ཤེས་
ཚོགས། །ཞེས་སངས་རྒྱས་འཕགས་པའི་རྒྱུད་ཀྱི་ཕར་ཕྱི་དང་པོ་ལྔ་བསོད་
ནམས་དང་ཡེ་ཤེས་ཀྱི་ཚོགས་གཉིས་ཀ་ཡིན་པར་བཤད་པའི་ཕྱིར། ཞེས་ཟེར།
གཞན་དག སངས་རྒྱས་ཀྱི་སར་ཚོགས་གཉིས་ཙམ་ཡོད་ཀྱི་རྒྱན་གྱིས་དངོས་
བསྟན་གྱི་ཚོགས་གཉིས་མེད་ཅེས་ཟེར་རོ། ཕྱི་མ་འདི་བན་ཁས་བླངས་ན་



ལེགས་བཤད་འོད་དཀར་ཕྲེང་བ།
གཞུང་ལུགས་ཆེན་མོ་རྣམས་དང་མཐུན་ཚབ་ཆེ་སྙམ་མོ། །
ཁ་ཅིག རྣམ་བཤད་དགོངས་པ་རབ་གསལ་ལས། ཚོགས་གཉིས་ཀྱི་
ནང་ནས་བསོད་ནམས་ཞེས་བྱ་བའི་ཚོགས་ཀྱང་གསུམ་པོ་དེ་དག་ཉིད་དོ། ཞེས་
དང༌། ཡེ་ཤེས་ཀྱི་ཚོགས་ནི་བསམ་གཏན་དང་ཤེས་རབ་ཡིན་ལ། ཞེས་དང་།
བརྩོན་འགྲུས་ནི་ཚོགས་གཉིས་ཀའི་རྒྱུའོ། ཞེས་པའི་གསུང་ཟིན་ཙམ་ལ་བརྟེན་
ནས། བྱང་སེམས་ཀྱི་ཕར་ཕྱིན་དང་པོ་གསུམ་བསོད་ནམས་ཀྱི་ཚོགས་དང་།
ཕར་ཕྱིན་ཕྱི་མ་གཉིས་ཡེ་ཤེས་ཀྱི་ཚོགས་དང་། བརྩོན་འགྲུས་ཀྱི་ཕར་ཕྱིན་
བསོད་ནམས་དང་ཡེ་ཤེས་ཀྱི་ཚོགས་གཉིས་ཀ་ཡིན་ཟེར་བ་ནི་ཆེས་ཤིན་ཏུ་མི་
འཐད་དེ། སློབ་ལམ་ན་ཕར་ཕྱིན་མེད་པའི་ཕྱིར་དང་། བྱང་སེམས་སྦྱོར་
ལམ་མཉམ་བཞག་གི་ངོ་བོར་གྱུར་པའི་ཆོས་ལ་ངེས་རྟོག་གི་བཟོད་པ་ཆེ་འབྲིང་
ཆུང་གསུམ་ཡོད་པར་གསེར་ཕྲེང་ལས་གསུངས་པ་དང་། བཟོད་བརྩོན་བསམ་
གཏན་གསུམ་ལ་ཚོགས་གཉི་གའི་ཆ་ཡོད་པའི་ཕྱིར་ཏེ། མདོ་སྡེ་རྒྱན་ལས།
སྦྱིན་དང་ཚུལ་ཁྲིམས་བསོད་ནམས་ཀྱི། །ཚོགས་ཡིན་ཤེས་རབ་ཡེ་ཤེས་
ཀྱི༑ ༑གསུམ་པོ་གཞན་ནི་གཉིས་ཀ་སྟེ། །ཞེས་གསུངས་པའི་ཕྱིར། འོ་ན།
རྒྱུད་བླ་མ་ལས། བསོད་ནམས་ཕ་རོལ་ཕྱིན་པ་ལྔ་། །ཞེས་དང་། མདོ་སྡེ་
རྒྱན་ལས། ལྔ་ཆར་ཡང་ནི་ཡེ་ཤེས་ཚོགས། །ཞེས་དང་། དབུ་མ་འཇུག་པ་
ལས། སྦྱིན་སོགས་ཆོས་གསུམ་དེ་དག་ཕལ་མོ་ཆེ། །ཞེས་སོགས་ཀྱི་དོན་
གང་ཡིན་ཞེ་ན། ཤེས་རབ་ཁྱད་པར་ཅན་གྱིས་མ་ཟིན་པའི་སྦྱིན་ཚུལ་བཟོད་
བརྩོན་བསམ་གཏན་ལྔ་བསོད་ནམས་ཀྱི་ཚོགས་སུ་བསྡུས་པ་དང་པོའི་དོན་དང་།



--
--
-
-
-
།
ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ན་སོགས་དང་པོ་ལྔ་སངས་རྒྱས་ཀྱི་སར་ཕྱིན་པ་དང་། ཕར་ཕྱིན་གྱི་དངོས་
ང་ཐོབ་པ་དང་། སྟོང་ཉིད་མངོན་སུམ་དུ་རྟོགས་པའི་ཡེ་ཤེས་སུ་སོང་བའི་
ནས་མདོ་སྡེ་རྒྱན་ལས་དེ་ལྟར་གསུངས་པ་དང་། སྦྱིན་སོགས་དང་པོ་གསུམ་
ཙོ་ཆེ་བའི་དབང་དུ་བྱས་པ་ནས་འཇུག་པ་ལས་དེ་ལྟར་གསུངས་པའི་ཕྱིར།
ཁ་ཅིག ཉན་རང་ལ་ཚོགས་གཉིས་མེད་ཟེར་བ་མི་འཐད་དེ། སྤྱིར་
གས་གཉིས་ལ་གཙོ་ཕལ་གཉིས་ཡོད་པས་གཙོ་བོ་ནི་ཆོས་གཟུགས་ཀྱི་སྐུ་
དེས་ཀྱི་ལག་རྗེས་འཇོག་བྱེད་ཀྱི་སྙིང་རྗེ་ཆེན་པོ་དང་། ཐེག་ཆེན་སེམས་
བྱེད། གཉིས་སུ་མེད་པའི་བློས་ཟིན་པའི་ཚོགས་གཉིས་ལྟ་བུ་ཉན་རང་ལ་
ད་ཀྱང་། ཚོགས་ཕལ་བ་ཉན་རང་ལ་ཡོད་དེ། ཉན་རང་རང་རྒྱུད་ཀྱིས་
སྦས་པའི་བསོད་ནམས་དང་ཡེ་ཤེས་ཀྱི་ཚོགས་ལྟ་བུ་དེ་ཡིན་པའི་ཕྱིར། དེ་
།ཚོགས་ཡིན་ཏེ། དེ་དག་ཉན་རང་གི་བྱང་ཆུབ་འབྱིན་བྱེད་ཡིན་པའི་ཕྱིར་
ང་། བསོད་ནམས་དང་ཡེ་ཤེས་སྤྱི་ལ་ཚོགས་ཀྱི་སྒྲ་ཙམ་འཇུག་པའི་ཚོགས་
)ས་ཉན་རང་ལ་ཡོད་པར་གསུངས་པའི་ཕྱིར།
ཁ་ཅིག ཚོགས་ཕལ་བ་ཚོགས་མ་ཡིན་ཟེར་བ་མི་འཐད་དེ། ཚོགས་
་བ་ཚོགས་ཡིན་པ་མི་འགལ་བའི་ཕྱིར་ཏེ། དཔེར་ན། མི་ཕལ་བ་མི་ཡིན་
ང་། ཚོགས་ལམ་ཕལ་བ་ཚོགས་ལམ་ཡིན་པ་ལྟ་བུ་ཡིན་ནོ། །
ཁ་ཅིག ཉན་རང་ལ་ཚོགས་ཁྱད་པར་ཅན་ནམ་ཚོགས་མཚན་ཉིད་པ་
པར་ཐལ། ཉན་རང་རང་རྒྱུད་ཀྱི་བསོད་ནམས་དང་ཡེ་ཤེས་ཀྱི་ཚོགས་
་བྱེད་ཀྱི་ཐབས་ཁྱད་པར་ཅན་སྙིང་རྗེ་ཆེན་པོ་ཡོད་པའི་ཕྱིར་ཟེར་བ་མི་འཐད་



ལེགས་བཤད་འོད་དཀར་ཕྲེང་བ།
དེ༑ ཉན་རང་གི་རྒྱུད་ཀྱིས་བསྡུས་པའི་སྙིང་རྗེ་ཆེན་པོ་མེད་པའི་ཕྱིར། དེར་
ཐལ། ཉན་རང་ལ་སྙིང་རྗེ་ཆེན་པོ་མེད་པའི་ཕྱིར། འོན་ཀྱང་ཉན་རང་ལ་
སྙིང་རྗེ་ཆེན་པོ་ཡོད་མེད་ལ་ཡིག་ཆ་དག་མི་མཐུན་ཡང་། རང་ལུགས་མེད་
པའི་ཕྱོགས་བཟུང་ནས་ལུང་རིགས་ཀྱི་སྒྲུབ་ཚུལ་ཅུང་ཟད་སྤྲོ་ན། སྙིང་རྗེ་ལ་
ཆེན་པོའི་སྒྲ་འཇུག་པའི་ཆེན་པོ་ནི་ངོ་བོ་ཆེ་བ་ཙམ་ལ་མི་བྱེད་པར་ཆེ་ལུགས་མི་
འདྲ་བ་ཞིག་དགོས་ཏེ། ཐེག་ཆེན་གྱི་ཆོས་ཐམས་ཅད་དམིགས་པ། སྒྲུབ་པ།
ཡེ་ཤེས། བརྩོན་འགྲུས། ཐབས་ལ་མཁས་པ། ཡང་དག་འགྲུབ་པ། སངས་
རྒྱས་ཀྱི་འཕྲིན་ལས་ཆེན་པོ་སྟེ་ཆེན་པོ་བདུན་ལྡན་གྱིས་ཁྱད་པར་དུ་བྱས་ཚུལ་
མདོ་སྡེ་རྒྱན་ལས། དམིགས་པ་ཆེ་བ་ཉིད་དང་ནི། །དེ་བཞིན་སྒྲུབ་པ་གཉིས་
དག་དང་། །ཡེ་ཤེས་བརྩོན་འགྲུས་རྩོམ་པ་དང་། །ཐབས་ལ་མཁས་པར་
འགྱུར་བ་དང་། །ཡང་དག་འགྲུབ་པ་ཆེན་པོ་དང་། །སངས་རྒྱས་འཕྲིན་ལས་
ཆེན་པོ་སྟེ། །ཆེན་པོ་འདི་དག་ལྡན་པའི་ཕྱིར། །ཐེག་ཆེན་ཞེས་ནི་ངེས་པར་
བརྗོད། །ཅེས་གསུངས་པ་ལྟར། ཆེན་པོ་དེ་ལྟ་བུ་ཞིག་དང་ལྡན་པའི་སྙིང་རྗེ་
ལ་སྙིང་རྗེ་ཆེན་པོར་བྱ་དགོས་སོ། ལུང་གི་སྒྲུབ་བྱེད་ནི། བློ་གྲོས་མི་ཟད་པ་
ལས། སྙིང་རྗེ་ཆེན་པོ་ཁོ་ན་ཐེག་པ་ཆེན་པོ་ཡང་དག་པར་འགྲུབ་པའི་སྔོན་དུ་
འགྲོ་བ་ཡིན་པར་བསྟན་པ་དང་། ག་ཡ་གོ་རི་ལས། སྙིང་རྗེ་ཆེན་པོ་བྱང་ཆུབ་
སེམས་དཔའི་སྤྱོད་པའི་རྩོམ་པ་དང་གནས་སུ་གསུངས་པ་དང་། མདོ་སྡེ་ཕལ་
ཆེན་ལས། སྙིང་རྗེ་ཆེན་པོ་ཉིད་བྱང་ཆུབ་སེམས་དཔའ་ཉན་རང་ལས་ཁྱད་
པར་འཕགས་ཆོས་སུ་གསུངས་པ་དང་། བསོད་ནམས་ཐམས་ཅད་སྡུད་པའི་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
མདོ་དང་། སའི་སྙིང་པོ་འཁོར་ལོ་བཅུ་པ་དང་། བློ་རྒྱམ་གྱིས་ཞུས་པ་སོགས་
ལས། སྙིང་རྗེ་ཆེན་པོ་ཉན་རང་དང་བྱང་སེམས་གཉིས་ལས་བྱང་སེམས་ཁོ་
ནའི་ཁྱད་ཆོས་སུ་སྦྱོར་བ་དང་། ཆོས་ཡང་དག་པར་སྡུད་པ་ལས། སྙིང་རྗེ་
ཆེན་པོ་ཡོད་ན་སངས་རྒྱས་ཀྱི་ཆོས་ཐམས་ཅད་འབྱུང་བར་གསུངས་པ་དང་།
མདོ་སྡེ་རྒྱན་ལས། ཉན་རང་གི་སྙིང་རྗེ་ཐེག་ཆེན་གྱི་བརྩེ་བ་ལས་ཆོས་ལྔས་
དམན་པར་གསུངས་པ་དང་། བྱང་ས་ལས། སྙིང་རྗེ་ཆེན་པོའི་ཁྱད་ཆོས་
བཞི་ཐེག་དམན་གྱི་སྙིང་རྗེ་ལ་མེད་པར་གསུངས་པ་དང་། ས་བཅུ་པའི་མདོ་
ལས། དེའི་གོང་དུ་དགེ་བ་བཅུའི་ལས་ཀྱི་ལམ་འདི་དག་ཉིད་ཉི་ཚེའི་སེམས་
དང་ཁམས་གསུམ་གྱི་སྐྲག་པའི་ཡིད་དང་སྙིང་རྗེ་ཆེན་པོ་མེད་པ་དང་གཞན་ལས་
ཐོས་པའི་རྗེས་སུ་འགྲོ་སྟེ། སྒྲའི་རྗེས་སུ་འབྲང་བར་ཤེས་རབ་ཀྱིས་ཡོངས་
སུ་བསྒོམ་ན་ཉན་ཐོས་ཀྱི་ཐེག་པ་ཡོངས་སུ་འགྲུབ་པར་བྱེད་དོ། །དེའི་གོང་
དུ་གཞན་གྱིས་དྲིང་མི་འཇོག་པ་དང་རང་མངོན་པར་རྫོགས་པར་འཚང་རྒྱ་བ་
དང་སྙིང་རྗེ་ཆེན་པོ་དང་ཐབས་མཁས་པ་མེད་པ་དང་རྐྱེན་ཉིད་འདི་བ་ཟབ་མོ་
ཁོང་དུ་ཆུད་པས་ཡོངས་སུ་སྦྱངས་ན་རང་སངས་རྒྱས་ཀྱི་ཐེག་པ་འགྲུབ་པར་
བྱེད་དོ། ཞེས་ཉན་རང་ལ་སྙིང་རྗེ་ཆེན་པོ་མེད་པར་གསལ་བར་བསྟན་པའི་
ཕྱིར། དཔལ་ལྡན་ཟླ་བའི་སྐྱབས་གསུམ་བདུན་ཅུ་པ་ལས། རང་དོན་ལ་གཞོལ་
དེ་དག་ནི། །སྙིང་རྗེ་ཆེན་པོ་དང་བྲལ་བའི། །རང་རྒྱལ་རྒྱལ་བའི་གསུང་
ལས་སྐྱེས། །ཐེག་པ་ཆེན་པོ་མི་བསྔགས་སོ། །ཞེས་ཉན་རང་ལ་སྙིང་རྗེ་ཆེན་
པོ་མེད་པར་གསུངས། དཔལ་ཆོས་ཀྱི་གྲགས་པས། སྙིང་རྗེ་དམན་པ་ཉིད་
3s



ལེགས་བཤད་འོད་དཀར་ཕྲེང་བ།
ཕྱིར་དང་། །གནས་པའི་འབད་རྩོལ་ཆེན་པོ་མེད། །ཅེས་ཉན་རང་གི་སྙིང་
རྗེ་དམན་པའི་ཆ་ནས་ཉན་རང་ལ་སྙིང་རྗེ་ཆེན་པོ་མེད་པར་བསྟན། །རྒྱལ་
བའི་སྲས་པོ་སེངྒེ་བཟང་པོས། ཉན་ཐོས་ལ་སོགས་པ་ལ་དུས་གསུམ་མཉམ་
པ་ཉིད་དུ་ཤེས་པ་མེད་པའི་ཕྱིར། ཞེས་སོགས་ཀྱི་ཉན་རང་སྙིང་བརྩེ་བ་དང་
བྲལ་བར་གསུངས་པ་དང་། དབུ་མའི་རྣམ་བཤད་དུ་གོང་དུ་དྲངས་པའི་ས་
བཅུ་པའི་ལུང་དྲངས་ནས། སོ་སོའི་སྐྱེ་བོ་རྣམས་དང་གསུང་སྐྱེས་དང་། །རང་
བྱང་ཆུབ་ལ་བདག་ཉིད་ངེས་རྣམས་དང་། །ཞེས་པ་མདོ་དེའི་དོན་བསྡུ་ཡིན་
པར་གསུངས་པ་དང་། ཉན་རང་ལ་སྙིང་རྗེ་ཆེན་པོ་མེད་པ་མདོ་དེའི་སྒྲས་ཟིན་
ལྟར་མཛད་པའི་ཕྱིར། ལམ་རིམ་ཆེན་མོ་ལས། སེམས་ཅན་བདེ་བ་དང་
ཕྲད་པ་དང་སྡུག་བསྔལ་དང་བྲལ་ན་སྙམ་པའི་བྱམས་པ་དང་སྙིང་རྗེ་ཚད་མེད་
པ་ནི་ཉན་ཐོས་དང་རང་སངས་རྒྱས་ལའང་ཡོད་ཀྱང་། སེམས་ཅན་ཐམས་
ཅད་ལ་བདེ་བ་སྒྲུབ་པ་དང་སྡུག་བསྔལ་སེལ་བ་རང་གི་ཁུར་དུ་བཞེས་པ་ནི་ཐེག་
ཆེན་པ་མིན་པ་ལ་མེད་པས་སྙིང་སྟོབས་ཀྱི་བསམ་པ་ལྷག་པའི་ལྷག་བསམ་བསྐྱེད་
དགོས་སོ། ཞེས་གསུངས་པས་ཉན་རང་ལ་སེམས་ཅན་བདེ་བ་དང་ཕྲད་པ་
དང་སྡུག་བསྔལ་དང་བྲལ་ན་སྙམ་པའི་བྱམས་པ་དང་སྙིང་རྗེ་ཚད་མེད་ཙམ་
ལས། སྙིང་རྗེ་ཆེན་པོ་མེད་པར་གསལ་བར་བསྟན་པའི་ཕྱིར། རྣམ་བཤད་
སྙིང་པོའི་རྒྱན་ལས། ཉན་རང་རྣམས་ཀྱིས་ཉི་ཚེ་བའི་ཚུལ་དུ་རང་གི་རྟོགས་
པ་ཙམ་གྱི་གཞི་ཤེས་པའི་ཤེས་རབ་ཀྱི་ཕ་རོལ་ཏུ་ཕྱིན་པའི་གཟུགས་བརྙན་ལ་
གནས་པའི་ཉན་ཐོས་ཆོས་ཅན། འཁོར་བའི་མཐའ་ལ་གནས་པ་ཡིན་ཏེ། འཁོར་
36



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
བར་སྐྱེ་བའི་དངོས་པོ་ཙམ་ལ་མཐའ་གཅིག་ཏུ་དོར་བྱར་བཟུང་བའི་ཕྱིར། དེར་
ཐལ། ལས་ཉོན་གྱིས་སྐྱེས་པར་མ་ཟད། སྙིང་རྗེ་དང་སྨོན་ལམ་གྱིས་སྐྱེ་བ་
ཡང་འགོག་འདོད་པས། འཁོར་བར་སྐྱེ་བར་ལེན་པའི་རྒྱུ་སྙིང་བརྩེ་བ་དང་
བྲལ་བའི་ཕྱིར། ཞེས་སློབ་དཔོན་སེངྒེ་བཟང་པོའི་ཕུགས་བཞེད་ལྟར་ཉན་རང་
ལ་བརྩེ་བ་སྙིང་རྗེ་ཆེན་པོ་མེད་པར་གསུངས་པའི་ཕྱིར། བསྡུས་དོན་རིན་པོ་
ཆེའི་ཕྲེང་བ་ལས། སྙིང་རྗེ་ཆེན་པོ་དང་བྲལ་བའི་མི་རྟག་སོགས་མངོན་སུམ་
ཏུ་རྟོགས་པའི་ཡེ་ཤེས་ནི། ལམ་ཤེར་ཕྱིན་གྱི་གཟུགས་བརྙན་ནོ། ཞེས་དང་།
ཐབས་སྙིང་རྗེ་ཆེན་པོ་དང་བྲལ་ཞིང་། ཞེས་སོགས་ཀྱི་ཉན་རང་གི་རྒྱུད་ཀྱི་
མངོན་རྟོགས་རྣམས་ཟིན་བྱེད་ཐབས་སྙིང་རྗེ་ཆེན་པོ་དང་བྲལ་བར་གསུངས་
པའི་ཕྱིར། ཐར་ལམ་གསལ་བྱེད་ལས། ཉན་རང་དགྲ་བཅོམ་པ་ཆོས་ཅན།
སྲིད་པར་ཅུང་ཟད་གནས་ཀྱང་མཐའ་མེད་དུ་གནས་པའི་འབད་རྩོལ་ཆེན་པོ་
མེད་དེ། སྙིང་རྗེ་གོམས་པར་བྱས་ཀྱང་གོམས་པ་དམན་པ་ཉིད་ཀྱི་ཕྱིར། ས་
ཆེན་པོ་ལ་བཞུགས་པའི་བྱང་ཆུབ་སེམས་དཔའ་གང་དག་ཆོས་ཅན། སྲིད་
པ་ཇི་སྲིད་པར་གཞན་གྱི་དོན་གྱི་ངོར་བཞུགས་པ་ཡིན་ཏེ། བརྩེ་བ་ཆེན་པོ་ཡང་
དང་ཡང་དུ་གོམས་པར་བྱས་པ་གང་ཞིག དེ་མཐའ་མེད་དུ་འཕེལ་བར་གྱུར་
པའི་ཕྱིར། ཞེས་དཔལ་ཆོས་ཀྱི་གྲགས་པའི་ཕུགས་བཞེད་ལྟར། ཉན་རང་
གཉིས་སྙིང་རྗེ་གོམས་པར་དམན་པ་དང་། ཐེག་པ་ཆེན་པོ་ལ་བརྩེ་བ་སྙིང་རྗེ་
ཆེན་པོ་ཡང་དང་ཡང་དུ་གོམས་པར་བྱས་པར་གསུངས་སོ། ཊིཀ་ཆེན་རིགས་
པའི་རྒྱ་མཚོ་ལས། འོན་ཀྱང་འགྲོ་བ་སྡུག་བསྔལ་བ་ལ་མི་བཟོད་པ་དང་། སྡུག་



ལེགས་བཤད་འོད་དཀར་ཕྲེང་བ།
བསྔལ་དང་བྲལ་བ་དགའ་བ་ཙམ་གྱི་སྙིང་རྗེ་ནི། ཉན་ཐོས་དང་རང་སངས་
རྒྱས་དག་ལ་ཡང་ཡོད་པའི་ཕྱིར། དེ་ཙམ་གྱིས་ཐེག་པ་ཆེན་པོའི་སྙིང་རྗེ་མཚན་
ཉིད་ཡོངས་སུ་རྫོགས་པ་མ་ཡིན་པས་སྙིང་རྗེ་ཆེན་པོ་ཞེས་ནི་མི་བྱའོ། ཞེས་
དང་། ཉན་རང་དགྲ་བཅོམ་བརྩེ་བའི་དབང་གིས་ཅུང་ཟད་གནས་ཀྱང་། སྙིང་
རྗེ་དམན་པ་ཉིད་ཀྱི་ཕྱིར་ཡང་གནས་པའི་འབད་རྩོལ་ཆེན་པོ་མེད་དོ། ཞེས་
སོགས་ཀྱིས་ཉན་རང་གི་སྙིང་རྗེ་དམན་པ་དང་སྙིང་རྗེ་ཆེན་པོའི་མིང་མི་ཐོབ་
པར་གསུངས་པས་སྣ་ཚོགས་སྨྲ་བའི་བྱེད་པ་རྣམས་ཀྱིས་བག་ཡོད་པར་གྱིས་
ཤིག ཕར་ཕྱིན་རྟོགས་དཀའི་སྣང་བ་ལས། ཉན་ཐོས་ལ་སོགས་པ་རང་གིས་
རྟོགས་པ་ཙམ་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་གཞི་ཤེས་ཆོས་ཅན། ཕུང་
པོའི་དངོས་པོ་དང་དངོས་པོ་མེད་པར་བདེན་པར་དམིགས་པའི་མཚན་འཛིན་
གྱི་ས་བོན་གྱིས་བཅིངས་པ་ཉིད་ཀྱི་འཁོར་བ་དང་། མྱ་ངན་ལས་འདས་པ་ལ་
གནས་པ་ཡིན་པར་ཤེས་པར་བྱའོ། སྙིང་བརྩེ་བ་དང་རང་བཞིན་མེད་རྟོགས་
ཀྱི་ཤེས་རབ་དང་བྲལ་བའི་གཞི་ཤེས་ཡིན་པའི་ཕྱིར། ཞེས་སོགས་རྗེ་ཡབ་
སྲས་རྣམས་ཀྱི་ཐུགས་གཞིགས་ལེགས་པར་མཛད་ནས་ཉན་རང་ལ་སྙིང་རྗེ་
ཚད་མེད་ཙམ་ལས་སྙིང་རྗེ་ཆེན་པོ་མེད་པར་གསུང་ངག་སེངྒེའི་ང་རོས་ཐག་
བཅད་པའི་ཕྱིར་གཞན་དུ་གཡོ་བར་མ་བྱེད་ཅིག རྗེ་བླ་མའི་བསྟན་པའི་བདག་
པོར་བཞེངས་པའི་ཡིག་ཆའི་བདག་པོ་འགས། ཉན་རང་ལ་སྙིང་རྗེ་ཆེན་པོ་
ཡོད་ཀྱང་གཞན་དོན་ཁུར་འཁྱེར་གྱི་སྙིང་རྗེ་ཆེན་པོ་མེད་ཅེས་བཤད་ཡམས་
ཙམ་མཛད་པ་ལ་བརྟེན་ནས་ཐེག་དམན་ལ་སྙིང་རྗེ་ཆེན་པོ་ཡོད་ཅེས་ཟེར་བ་ནི།
38



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
གོང་དུ་དྲངས་པའི་རྗེ་བླ་མ་ཡབ་སྲས་ཀྱི་ལེགས་པར་བཤད་པ་རྣམས་ལས། ཕྱི་
རོལ་ཏུ་གྱུར་པ་ཡིན་པར་ཤེས་པར་གྱིས་ཤིག བློ་གྲོས་རྒྱ་མཚོས་ཞུས་པའི་
མདོའི་དོན་འགྲེལ་སྐབས་སུ་བུ་གཅིག་པུ་གཅེས་པ་མི་གཙང་བའི་དོང་དུ་ལྷུང་
བ་ལ་དེའི་མ་སྙིང་རྗེ་སྐྱེས་པ་འདྲ་བ་ཞིག་ཉན་རང་ལ་ཡོད་པར་གསུངས་སོ། ཞེས་
པ་དང་། སྒོམ་རིམ་གྱི་ལུང་དོན་བཤད་སྐབས་སུ། བུ་ཆུང་ངུ་སྙིང་དུ་ཆེས་
སྡུག་པ་སྡུག་བསྔལ་བར་གྱུར་པ་ལ་མ་དེ་སྙིང་རྗེ་ཇི་ཙམ་སྐྱེས་པ་དེ་ཙམ་པའི་
བློའི་ཚོད་ཅིག་སེམས་ཅན་ཐམས་ཅད་ལ་སྙིང་རྗེ་རང་གི་ངང་གིས་སྐྱེ་བ་ན་
སྙིང་རྗེ་ཆེན་པོའི་མཚན་ཉིད་ཚང་བར་གསུངས་སོ། ཞེས་པ་གཉིས་ཁྱད་
མེད་དུ་བྱས་ནས་ཉན་རང་ལ་སྙིང་རྗེ་ཆེན་པོ་ཡོད་ཅེས་ཟེར་བ་ནི་རང་ཉིད་
དོན་ཟབ་མོ་ལ་དཔྱོད་པའི་ཤེས་རབ་དམན་པའི་རང་རྟགས་ཡིན་ཏེ། སྔ་མ་
ནི༑ མ་དང་གཉེན་ནི་སེམས་ཅན་འཁོར་བར་ལྷུང་བ་མཐོང་ནས་མྱ་ངན་དང་
སྨྲེ་སྔགས་འདོན་གྱི། གདོན་པར་ནུས་པ་མེད་པ་ཉན་རང་དང་། ཞེས་པའི་
སྐབས་ནས་བསྟན་པའི་ཉན་རང་གི་རྒྱུད་ཀྱི་སྙིང་རྗེ་ཚད་མེད་ལྟ་བུ་ཡིན་ལ།
ཕྱི་མ་ནི་སྙིང་རྗེ་ཙམ་མ་ཡིན་པར་བྱམས་པ་ཆེན་པོའི་འབྲས་བུ་དང་སྨོན་
པ་སེམས་བསྐྱེད་ཀྱི་རྒྱུ་གྱུར་པའི་བརྩེ་བ་སྙིང་རྗེ་ཆེན་པོ་ལྟ་བུ་ཡིན་ཏེ། འདིས་
བྱམས་པ་ཆེན་པོ་སྐྱེས་པའི་ཚད་ཀྱང་རིག་པར་བྱའོ། ཞེས་པ་དང་། སྨོན་
པ་སེམས་བསྐྱེད་པའི་རྒྱུར་སྔར་བཤད་པའི་སྙིང་རྗེ་ཆེན་པོ་དེ་དགོས་པར་
གསུངས་ཏེ། ཞེས་སོགས་དང་། ལམ་རིམ་ཆུང་ངུ་ལས་ཀྱང་དེ་ལྟར་
གསུངས་པའི་ཕྱིར་ལེགས་པར་སོམས་ཤིག
39



IL
ལེགས་བཤད་འོད་དཀར་ཕྲེང་བ།
ཁ་ཅིག ཉན་རང་ལ་སྙིང་རྗེ་ཆེན་པོ་ཡོད་དེ། དེ་ལ་མའི་བློ་ཚོད་འདྲ་
བའི་སྙིང་རྗེ་ཡོད་པ་གང་ཞིག དེ་འདྲ་བ་ལ་སྙིང་རྗེ་ཆེན་པོའི་མིང་ཐོབ་པའི་
ཕྱིར། རྟགས་གཉིས་པ་དེར་ཐལ། སྒོམ་རིམ་དང་པོ་དང་གཉིས་པ་ལས།
གང་གི་ཚེ་ཡིད་དུ་འོང་བའི་བུ་མི་བདེ་བ་བཞིན་དུ་སེམས་ཅན་ཐམས་ཅད་ལ་
ཡང་སྡུག་བསྔལ་གཏན་ནས་བྱང་བར་འདོད་པའི་རྣམ་པའི་སྙིང་རྗེ་རང་གི་ངང་
གིས་འཇུག་པ་བདག་ཉིད་ཀྱིས་མཚུངས་པར་འཇུག་པར་འགྱུར་བ་དེའི་ཚེ་དེ་
རྫོགས་པ་ཡིན་པས་སྙིང་རྗེ་ཆེན་པོའི་མིང་འཐོབ་སྟེ། ཞེས་གསུངས་པའི་ཕྱིར་
ཟེར་བ་ནི་མ་བརྟགས་པ་ཆེན་པོ་ཡིན་ཏེ། གཞུང་དེའི་དངོས་བསྟན་གྱི་སྙིང་
རྗེ་ཙམ་ལ་མི་བྱེད་པར་ལྔ་པ་སྙིང་རྗེ་ལ་བྱེད་དགོས་པའི་ཕྱིར། དེར་ཐལ། ལུང་
དེའི་འཕྲོ་ཉིད་ནས་དེ་ལྟར་སྙིང་རྗེ་ཆེན་པོ་གོམས་པའི་ཤུགས་ཀྱིས་སེམས་ཅན་
མ་ལུས་པ་དྲངས་པར་དམ་བཅས་ནས་བླ་ན་མེད་པར་ཡང་དག་པར་རྫོགས་
པའི་བྱང་ཆུབ་ཏུ་སྨོན་པའི་རང་བཞིན་གྱི་བྱང་ཆུབ་ཀྱི་སེམས་སྒྲིམ་མི་དགོས་
པར་སྐྱེ་སྟེ། ཞེས་གསུངས་པས། བྱང་ཆུབ་ཀྱི་སེམས་ལ་མྱོང་བ་མཚན་ཉིད་
ཚང་བ་སྐྱེ་བ་ལ་བཤད་མ་ཐག་པའི་སྙིང་རྗེ་དེ་འདྲ་བས་དྲངས་པ་ཞིག་དགོས་
པར་གསུངས་པའི་ཕྱིར། རྒྱས་པར་ལམ་རིམ་ཆེ་ཆུང་དང་། ཐུབ་བསྟན་
ཕྱི་དོར་སོགས་སུ་གསལ་བས་དེར་བལྟའོ། །
ཡང་ཁ་ཅིག ཐེག་ཆེན་སེམས་བསྐྱེད་ཡིན་ན། སྟོང་ཉིད་སྙིང་རྗེ་སྙིང་
པོ་ཅན་གྱི་སེམས་བསྐྱེད་ཡིན་པས་ཁྱབ་ཟེར་བ་མི་འཐད་དེ། དེ་ཡིན་ན། སྟོང་
ཉིད་སྙིང་པོ་ཅན་གྱི་སེམས་བསྐྱེད་ཡིན་པས་མ་ཁྱབ་པའི་ཕྱིར། མ་གྲུབ་ན།
40



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
སེམས་བསྐྱེད་མ་ཐག་པའི་བྱང་སེམས་དབང་རྟུལ་གྱི་རྒྱུད་ཀྱི་ཐེག་ཆེན་སེམས་
བསྐྱེད་ཆོས་ཅན། སྟོང་ཉིད་སྙིང་པོ་ཅན་གྱི་སེམས་བསྐྱེད་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། བྱང་ཆུབ་མཆོག་ཏུ་སེམས་བསྐྱེད་མ་ཐག་
པའི་བྱང་སེམས་དབང་རྟུལ་གྱི་རྒྱུད་ཀྱི་སེམས་བསྐྱེད་ཡིན་པའི་ཕྱིར། ཁྱབ་
སྟེ༑ ཐེག་ཆེན་སྒོ་འབྱེད་ལས། དེ་ཡང་དབང་པོ་རྟུལ་བོས་ནི་གནས་ལུགས་
ཀྱི་དོན་མ་རྟོགས་པར་བྱང་ཆུབ་ཀྱི་མཆོག་ཏུ་སེམས་བསྐྱེད་པར་བྱེད་ལ། ཞེས་
གསུངས་པས་འགྲུབ་པའི་ཕྱིར། །
ཡང་ཁ་ཅིག བྱང་ཆུབ་མཆོག་ཏུ་སེམས་བསྐྱེད་མ་ཐག་པའི་སེམས་
དཔའི་རྒྱུད་ཀྱི་ཐེག་ཆེན་སེམས་བསྐྱེད་ཡིན་ན། སྟོང་ཉིད་སྙིང་རྗེ་སྙིང་པོ་
ཅན་གྱི་སེམས་བསྐྱེད་མ་ཡིན་པས་ཁྱབ་ཟེར་བ་མི་འཐད་དེ། བྱང་ཆུབ་མཆོག་
ཏུ་ཐུགས་བསྐྱེད་མ་ཐག་པའི་ཐེག་པ་ཆེན་པོའི་རིགས་ཅན་དབང་རྣོན་གྱི་རྒྱུད་
ཀྱི་ཐེག་ཆེན་སེམས་བསྐྱེད་དེ། སྟོང་ཉིད་སྙིང་རྗེ་སྙིང་པོ་ཅན་གྱི་སེམས་
བསྐྱེད་ཡིན་པའི་ཕྱིར། དེར་ཐལ། ཐེག་ཆེན་སྒོ་འབྱེད་ལས། ཐེག་པ་
ཆེན་པོའི་རིགས་ཅན་དབང་པོ་རྣོན་པོས་ནི་དེ་ལྟར་མི་བྱེད་དེ་བྱམས་པ་དང་
སྙིང་རྗེ་ལེགས་པར་སྦྱངས་ནས་སེམས་ཅན་གྱི་དོན་དུ་སངས་རྒྱས་འཐོབ་དགོས་
པར་ཚད་མས་རྟོགས་ཤིང་། སྟོང་པ་ཉིད་ཀྱི་དོན་དང་ཐབས་ཀྱི་ཆ་གཞན་ཡང་
རྟོགས་ཏེ་སངས་རྒྱས་ཐོབ་ནུས་པར་མཐོང་ནས་སངས་རྒྱས་ཐོབ་པར་བྱའོ་སྙམ་
དུ་དམ་བཅའ་བར་བྱེད་ཀྱི་རྒྱུ་མཚན་ཡང་དག་མ་མཐོང་བར་དམ་བཅའ་བར་
མི་བྱེད་པས་དེའི་སེམས་བསྐྱེད་ལ་སྟོང་པ་ཉིད་དང་སྙིང་རྗེའི་སྙིང་པོ་ཅན་ཞེས་
41



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་ཕྲེང་བ། །
མགོན་དྲུང་ན་མོལ་བྱེད་དུ་གཞུག་གོ །མ་གྱུར་ན་གནས་བརྟན་གྱིས་སྒུག་ལ་རང་
གིས་སོ། །གནས་བརྟན་གྱིས་གསར་བུ་དེ་དག་ལ་བཞད་གད་དང་འདུ་འཛིའི་གཏམ་
སོགས་ཀུན་ཏུ་སྨྲ་བར་མི་བྱའོ། །གཙུག་ལག་ཁང་ཕྱག་དར་དང་ཞལ་ཏ་སོགས་དང་
དགོན་པ་དེ ར་གནོད་པས་བརྫི་བའི་གནས་སུ་མི་འདུག་པ་སོགས་དེ་དག་གིས་ཚུལ་
ཁྲིམས་ཀྱི་ཚུལ་ཁྲིམས་གནས་ཀུན་ཏུ་སྤྱོད་པ་སོགས་དེ་གནས་བརྟན་གྱི་བརྡ་འཛིན་དུ་
གཞུག་པར་བྱ་ཞིང་ངེས་པར་ནན་ཏན་གྱིས་སྦྱར་བར་ཡང་བྱའོ། །དགེ་སློང་གློ་
བུར་དུ་འོངས་པས་གནས་བརྟན་གྱིས་ནི་སོ་སོར་གྲངས་བརྟགས་ནས་གནས་མལ་
གྱི་ཕྱིར་གཉུག་མར་གནས་པ་རྣམས་ལ་བརྗོད་པར་བྱ་སྟེ་དེ་རྣམས་ལ་སོ་སོར་གཏད་
པར་བྱའོ། །གནས་བརྟན་འགྲོ་བར་ཆས་པས་ནི་ཕྱོགས་དང་མངོན་པར་ཤེས་པ་འགྲོན་
ཚོང་པ་ལྟ་བུ་པ་དང་འགྲོ་བའི་གནས་དེ་སྔར་ཤེས་པ་དང་གནས་དེ་གནས་མལ་བཟང་
ངན་སྔར་ནས་ཤེས་པ་དང་གྲོགས་ན་མི་འདོར་བ་ཉིད་སྔར་ནས་བརྟགས་ནས་འཕགས་
པར་འགྲོ་བར་བྱའོ། །དེ་རིང་པོར་མ་སོན་པ་ན་གནས་བརྟན་གྱིས་འགྲོ་ཆས་ཐམས་
ཅད་ཀྱི་ཐ་མར་དགེ་སློང་ལ་ལའི་ཆུ་ཚགས་སོགས་རྫས་དང་ཡོ་བྱད་ཅུང་ཟད་མ་ལུས་
སོམ་ཞེས་འཕྲལ་དུ་དྲན་པར་བྱའོ། །གསར་བུ་རྣམས་ནི་ཡུལ་ལ་མི་རྒོད་པ་
ཉིད་དང་མ་ཁེངས་པ་ང་རྒྱལ་བཅོམ་པ་ཉིད་ལ་དགོད་པར་བྱའོ། །ཁྱིམ་ཕྱིར་
ཉེ་བ་ན་གནས་གཅིག་ཏུ་མ་ཟད། གནས་བརྟན་ཐམས་ཅད་ཀྱིས་གསར་བུ་སོགས་ཐམས་
ཅད་ཀྱང་ངོ་། །མི་རྒོད་པ་དང་ཁེངས་པ་འགོད་པར་བྱ་བ་དག་ཀྱང་ངོ་། གནས་བརྟན་
གྱིས་རང་གི་འཁོར་ཀུན་མིང་དང་མཚན་མ་སོགས་ཀུན་ཤེས་པར་བྱའོ། །སྤྱོད་པ་ནི་
སྤྱོད་ཡུལ་དང་སྤྱོད་ཡུལ་མ་ཡིན་པར་ཤེས་པ་དང་འཆགས་པ་ལ་སོགས་པའི་སྤྱོད་ལམ་འཁོར་
42



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ལྟར། ཐེག་པ་ཆེན་པོའི་ལམ་ལ་འཇུག་པར་འདོད་པའི་གདུལ་བྱ་རྣམས་ཀྱིས་
ཐོག་མཐའ་བར་གསུམ་དུ་གལ་ཆེ་བས་ཐོག་མར་སྙིང་རྗེ་བསྒོམ་པར་བྱ་ཞིང་།
དེ་མ་ཉམས་པར་མཚན་ཉིད་རྫོགས་པ་གོང་ནས་གོང་དུ་འཕེལ་བ་ཡོད་ན། ཐེག་
ཆེན་སེམས་བསྐྱེད་དང་རྒྱལ་སྲས་ཀྱི་སྤྱོད་པ་ཡོངས་སུ་རྫོགས་པར་འགྱུར་བས་
ཐེག་པ་ཆེན་པོའི་ལམ་རིམ་གྱི་གོ་རིམ་ལ་མཁས་པར་ཤེས་པའི་ཆེད་དུ་མངོན་
རྟོགས་རྒྱན་ལས། སེམས་བསྐྱེད་པ་ནི་གཞན་དོན་ཕྱིར། །ཡང་དག་རྫོགས་
པའི་བྱང་ཆུབ་འདོད། །ཅེས་ཐེག་ཆེན་སེམས་བསྐྱེད་ལ་གཞན་དོན་དོན་གཉེར་
གྱི་འདུན་པའི་མིང་གིས་བཏགས་ཚུལ་སོགས་བརྗོད་པར་བྱ་བ་མང་ནའང་མང་
བས་འཇིགས་ནས་མ་སྤྲོས་སོ། །
ཁ་ཅིག ཐེག་ཆེན་སེམས་བསྐྱེད་ཡིན་ན། སྟོང་ཉིད་སྙིང་རྗེ་སྙིང་པོ་
ཅན་གྱི་སེམས་བསྐྱེད་ཡིན་པས་ཁྱབ་སྟེ། འགྲེལ་ཆུང་དོན་གསལ་ལས། གཞན་
གྱི་དོན་དུ་ཡང་དག་པར་རྫོགས་པའི་བྱང་ཆུབ་འདོད་པའི་མཚན་ཉིད། ཅེས་
གསུངས་པའི་ཕྱིར། ཁྱབ་སྟེ། འགྲེལ་ཚིག་དེའི་དོན་འགྲེལ་པ་ན། ལེགས་
བཤད་གསེར་ཕྲེང་ལས། སྟོང་ཉིད་སྙིང་རྗེའི་སྙིང་པོ་ཅན་གྱི་སེམས་བསྐྱེད་
པའི་ངོ་བོ་ནི། རང་གཞན་ལས་ཕ་རོལ་གྱི་དོན་འཁོར་བ་རྒྱུ་འབྲས་ལས་བསྒྲལ་
བ་དང་མྱང་འདས་རྒྱུ་འབྲས་ལ་འགོད་པའི་ཆེད་དུ་ཡང་དག་པར་རྫོགས་པའི་
བྱང་ཆུབ་འདོད་པར་བྱེད་པའི་མཚན་ཉིད་དོ། ཞེས་གསུངས་པའི་ཕྱིར་ཟེར་
ན༑ མ་ཁྱབ་སྟེ། དེ་ནི་རྒྱན་གྱི་དངོས་བསྟན་གྱི་ཐེག་ཆེན་སེམས་བསྐྱེད་དམ།
རྒྱན་གྱི་ཆེད་དུ་བྱ་བའི་གདུལ་བྱ་ལྟ་བུའི་ཐེག་ཆེན་རིགས་ཅན་དབང་རྣོན་གྱི་རྒྱུད་



ལེགས་བཤད་འོད་དཀར་ཕྲེང་བ།
ཀྱི་སེམས་བསྐྱེད་མཚན་གཞིར་བཟུང་བ་ཙམ་ཡིན་པའི་ཕྱིར་རོ། རིགས་པའི་
སྒྲུབ་བྱེད་ཀྱང་ཡོད་དེ། སྙིང་རྗེ་ཆེན་པོ་ཆོས་ཅན། ཁྱོད་ལ་གཞན་དོན་ཁུར་
འཁྱེར་གྱི་རྣམ་པ་ཅན་དགོས་པར་ཐལ། དེ་མེད་པ་ལ་ཁྱེད་ཀྱི་མིང་མི་ཐོབ་
པའི་ཕྱིར། རྟགས་ལམ་རིམ་ཆེ་ཆུང་སོགས་རྗེ་ཡབ་སྲས་ཀྱི་ཡིག་ཆ་སོགས་
ཀྱིས་འགྲུབ་པའི་ཕྱིར།
ཡང་ཁ་ཅིག ཉན་རང་ལ་སྙིང་རྗེ་ཆེན་པོ་ཡོད་དེ། ཉན་རང་ལ་སེམས་
ཅན་ཐམས་ཅད་སྡུག་བསྔལ་དང་བྲལ་ན་སྙམ་པའི་སྙིང་རྗེ་ཆེན་པོ་ཡང་དང་
ཡང་དུ་འབྱུང་བའི་ཕྱིར། དེར་ཐལ། རྒྱུད་བླ་མའི་རྣམ་བཤད་ལས། བུ་
གཅིག་པ་མི་གཙང་བའི་དོང་དུ་ལྷུང་བ་ལ་མ་ལ་བརྩེ་བ་ཇི་ཙམ་པ་ཡོད་པ་ལྟར།
ཉན་ཐོས་དང་རང་སངས་རྒྱས་འཕགས་པ་རྣམས་ལ་ཡང་འཁོར་བའི་སེམས་
ཅན་ཐམས་ཅད་སྡུག་བསྔལ་དང་བྲལ་ན་སྙམ་པའི་སྙིང་རྗེ་ཆེན་པོ་ཡང་དང་
ཡང་དུ་འབྱུང་ཡང་། ཞེས་གསུངས་པའི་ཕྱིར་ཟེར་ན། མ་ཁྱབ་སྟེ། རྣམ་
བཤད་དེར། འཁོར་བའི་སེམས་ཅན་ཐམས་ཅད་ཅེས་འབྱུང་བས། སེམས་
ཅན་ཐམས་ཅད་ཅེས་པ་དང་། འཁོར་བའི་སེམས་ཅན་ཐམས་ཅད་ཅེས་པ་
གཉིས་ལ་ཁྱད་པར་ཡོད་པའི་ཕྱིར་དང་། ཉན་རང་གི་རྒྱུད་ཀྱི་སྙིང་རྗེ་ཚད་
མེད་ལ་སྙིང་རྗེ་ཆེན་པོའི་མིང་གིས་བསྙད་པ་ཙམ་ཡིན་པའི་ཕྱིར། གཞན་དུ་
ན་གསུང་ཚིག་སྔ་ཕྱི་རྣམས་འགལ་བའི་སྐྱོན་འབྱུང་བའི་ཕྱིར་རོ། ། །
ཁ་ཅིག ཉན་རང་ལ་སྙིང་རྗེ་ཆེན་པོ་ཡོད་དེ། དེ་ལ་སེམས་ཅན་ཐམས་
ཅད་སྡུག་བསྔལ་དང་བྲལ་འདོད་ཀྱི་རྣམ་པ་ཅན་གྱི་སྙིང་རྗེ་ཡོད་པའི་ཕྱིར་ཏེ།
44



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
དེ་ལ་སེམས་ཅན་ཐམས་ཅད་ལ་དམིགས་པའི་སྙིང་རྗེ་ཡོད་པའི་ཕྱིར། དེར་
ཐལ། ཉན་རང་གི་སྙིང་རྗེས་མ་དམིགས་པའི་སེམས་ཅན་མེད་པའི་ཕྱིར། དེར་
ཐལ། ཉན་རང་སྙིང་རྗེས་མ་དམིགས་འགྲོ་མེད་ཀྱང་། །ཞེས་གསུངས་པའི་
ཕྱིར་ཟེར་ན། མ་ཁྱབ་སྟེ། སེམས་ཅན་དང་འགྲོ་བ་དོན་མི་གཅིག་པའི་ཕྱིར།
དེར་ཐལ། སེམས་ཅན་ཡིན་ན། འགྲོ་བ་ཡིན་པས་མ་ཁྱབ་པའི་ཕྱིར། མ་
གྲུབ་ན། ཉན་རང་དགྲ་བཅོམ་པ་ཆོས་ཅན། དེར་ཐལ། དེའི་ཕྱིར། འདོད་
མི་ནུས་ཏེ། ཉན་རང་དགྲ་བཅོམ་ལ་ལས་ཉོན་གྱིས་འཁོར་བར་འགྲོ་བ་མེད་
པའི་ཕྱིར། ཁྱབ་སྟེ། དགྲ་བཅོམ་པ་ནི་སྐྱེ་བ་མི་ལེན་པས་འགྲོ་བ་མེད་པའི་
ཕྱིར། ཞེས་གསུངས་པའི་ཕྱིར། །
ཁ་ཅིག ཉན་རང་ལ་སྙིང་རྗེ་མེད་པར་ཐལ། དེ་ལ་ཐུགས་རྗེ་མེད་
པའི་ཕྱིར་ཟེར་ན་མ་ཁྱབ། རྟགས་དེར་ཐལ། ཐུགས་རྗེ་ཉན་རང་དང་བྱང་
སེམས་གཉིས་ཀྱི་ནང་ནས་བྱང་སེམས་ཁོ་ནའི་ཡོན་ཏན་ཡིན་པའི་ཕྱིར། དེར་
ཐལ། རྣམ་བཤད་རྒྱལ་སྲས་འཇུག་ངོགས་ལས། ཐུགས་རྗེ་མངའ་བ་རང་
གཟིགས་པ་ལུས་ངག་གི་བདུན་གནང་བའི་བྱང་ཆུབ་སེམས་དཔའ་ཉིད་ལ་
བཤད་པར་བྱའོ། ཞེས་གསུངས་པའི་ཕྱིར། །
ཁ་ཅིག ཐུགས་རྗེ་ཆེན་པོ་རྒྱུད་ལྡན་གྱི་བྱང་ཆུབ་སེམས་དཔའ་མེད་
པའི་ཕྱིར་ཏེ། ཐུགས་རྗེ་ཆེན་པོ་སངས་རྒྱས་ཀྱི་ཐུན་མོང་མ་ཡིན་པའི་ཡོན་
ཏན་ཡིན་པའི་ཕྱིར་ཟེར་བ་མི་འཐད་དེ། ཐུགས་རྗེ་ཆེན་པོ་ལ་སྒྲུབ་བྱེད་ཐུགས་
རྗེ་ཆེན་པོ་དང་བསྒྲུབ་བྱ་ཐུགས་རྗེ་ཆེན་པོ་གཉིས་ཡོད་པའི་དང་པོ་དང་སློབ་ལམ་



ལེགས་བཤད་འོད་དཀར་ཕྲེང་བ།
གྱི་གཞི་མཐུན་ཡོད་པའི་ཕྱིར། དེར་ཐལ། རྣམ་པར་རྟོག་པའི་བདག་ཉིད་
ཅན་གྱི་ཐུགས་རྗེ་ཆེན་པོ་དེ་དེ་ཡིན་པའི་ཕྱིར་ཏེ། དེ་ཡོད་པ་གང་ཞིག སངས་
རྒྱས་ཀྱི་སར་དེ་མི་འཐད་པའི་ཕྱིར། ཕྱི་མ་སླ། དང་པོ་གནད་ཀྱི་ཟླ་འོད་ཀྱི་
ལུང་ལེགས་བཤད་གསེར་ཕྲེང་དུ་དྲངས་པ་ལས་གསར་པའི་ཕྱིར་དང་། སྤྱོད་
འཇུག་ལས། ཐུགས་རྗེ་སྤྱོད་པ་མ་འཁྲུལ་བ། །ཞེས་སོགས་རྩ་འགྲེལ་ལས་ཀྱང་
བྱང་སེམས་ལ་ཐུགས་རྗེ་ཆེན་པོ་ཡོད་པར་བསྟན་པའི་ཕྱིར། གཟིགས་ཤིག
ཁ་ཅིག ཐུགས་རྗེ་ཆེན་པོ་རྒྱུད་ལྡན་གྱི་བྱང་ཆུབ་སེམས་དཔའ་ཡོད་
པ་མི་འཐད་དེ། མཛོད་གནས་བདུན་པར་སྙིང་རྗེ་ཆེན་པོ་དང་ཐུགས་རྗེ་ཆེན་
པོ་གཉིས་ལ་ཁྱད་པར་མི་འདྲ་བ་བརྒྱད་བཞག་ནས་ཐུགས་རྗེ་ཆེན་པོ་སངས་རྒྱས་
ཁོ་ནའི་ཡོན་ཏན་དུ་བཤད་པའི་ཕྱིར་ཏེ། མཛོད་ལས། ཐུགས་རྗེ་ཆེན་པོ་ཀུན་
རྫོབ་བློ། །ཚོགས་དང་རྣམ་པ་སྤྱོད་ཡུལ་དང་། །མཉམ་པའི་ཕྱིར་དང་ཆེས་
ཆེར་ཕྱིར། །ཐ་དད་བྱ་བ་རྣམ་པ་བརྒྱད། །ཅེས་གསུངས་པའི་ཕྱིར་ཟེར་བ་
མི་འཐད་དེ། དེ་ལྟར་སྨྲ་བ་གྲུབ་མཐའ་གོང་འོག་བསྲེས་པའི་བཤད་པ་ཡིན་
པས་དོར་བར་རིགས་སོ། །
སྨྲས་པ། རྣམ་མང་འཕགས་བཞི་བསྐྱེད་པའི་ཡུམ་གྱི་མཆོག །མ་རིག་
འཁྲི་ཤིང་གཅོད་པའི་མཚོན་གྱི་མཆོག །རབ་འབྱམས་གཙུག་ལག་ཀུན་གྱི་
བསྟན་དོན་མཆོག །ཤེས་རབ་ཕར་ཕྱིན་ཕྱག་ཡུལ་ཀུན་གྱི་མཆོག །སེམས་
བསྐྱེད་ས་སྲུང་བུ་ཡི་སྟེང་དུ་འགྱིང་། །ཐེག་ཆེན་མཐོང་སྒོམ་སྤྱན་སྟོང་རབ་
བགྲད་དེ། །རྩེ་སྦྱོར་རྩེ་བརྒྱ་གདེངས་པའི་ལྷ་དབང་འདིས། །སྒྲིབ་རིགས་ལྷ་
46



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
མིན་འཇོམས་ཚུལ་ཨེ་མ་རྨད། །རྨད་བྱུང་ཐབས་ཤེས་ཟུང་འབྲེལ་གྲུབ་སྦྱར་
ཏེ༑ ༑རྒྱལ་སྲས་སྤྱོད་པའི་རྒྱ་མཚོར་ལེགས་ཞུགས་ནས། །སྐུ་གསུམ་ནོར་
བུའི་ཕོ་བྲང་ཆེར་དབུས་ཀྱི། །ཆོས་ཀྱི་དབང་ཕྱུག་ཁྲི་འཕང་གནོན་ལ་
བྲེལ། །དང་པོ་སྙིང་སྟོབས་རྫོགས་པའི་ཐུགས་མཆོག་བསྐྱེད། །བར་དུ་
ཐབས་ཤེས་ཟུང་འབྲེལ་རྒྱལ་སྲས་ཀྱི། །སྤྱོད་མཆོག་གྲངས་མེད་གསུམ་
དུ་ཐུགས་ཉམས་བཞེས། །རླབས་ཆེན་ཚོགས་གཉིས་རྒྱ་མཚོའི་ཕ་རོལ་
སོན། །ཞེས་བྱ་བ་ནི་བསྡུ་བའི་ཚིགས་སུ་བཅད་པའོ། །
གསུམ་པ། མཐར་འོག་མིན་དུ་སྟོབས་བཅུ་མངའ་བའི་གོ་འཕང་མངོན་དུ་
བྱས་ཚུལ་བཤད་པ།
མཐར་འོག་མིན་དུ་སྟོབས་བཅུ་མངའ་བའི་གོ་འཕང་རིན་པོ་ཆེ་མངོན་
དུ་མཛད་ནས་ནམ་མཁའི་མཐས་ཀླས་པའི་ཞིང་ཁམས་རབ་འབྱམས་ཐམས་
ཅད་དུ་གདུལ་བྱ་རྣམས་ཀྱི་ཁམས་དང་བསམ་པ་བག་ལ་ཉལ་དང་མཐུན་པར་
སངས་རྒྱས་ཀྱི་མཛད་པས་འདུལ་བར་འོས་པ་རྣམས་ལ་སངས་རྒྱས་ཀྱི་མཛད་
པ་སྟོན། བྱང་ཆུབ་སེམས་དཔའི་གཟུགས་ཀྱིས་འདུལ་བར་འོས་པ་རྣམས་
ལ་བྱང་ཆུབ་སེམས་དཔའི་གཟུགས་སྟོན། ཉན་རང་གི་གཟུགས་ཀྱིས་འདུལ་
བར་འོས་པ་རྣམས་ལ་ཉན་རང་གི་གཟུགས་སྟོན། རྒྱལ་བློན་སོགས་ཀྱིས་འདུལ་
བར་འོས་པ་རྣམས་ལ་རྒྱལ་བློན་སོགས་ཀྱི་གཟུགས་སྟོན། ཐ་མལ་པས་འདུལ་
བར་འོས་པ་རྣམས་ལ་ཐ་མལ་བའི་གཟུགས་སྟོན་ཅིང་། གང་ལ་གང་འདུལ་
གྱི་སྤྲུལ་བས་གདུལ་བྱ་རྣམས་སྨིན་ཅིང་གྲོལ་བར་མཛད་པ་ལ་འབད་རྩོལ་དང་རྣམ་
4



ལེགས་བཤད་འོད་དཀར་ཕྲེང་བ།
རྟོག་མི་མངའ་བར་ལྷུན་གྱིས་གྲུབ་པའི་འཕྲིན་ལས་ཀྱི་ཁྱད་པར་མཛད་ཚུལ་ལ་
གསུམ། ཇི་ལྟར་སངས་རྒྱས་པའི་ཚུལ། དེའི་རང་བཞིན་ངོས་བཟུང་བ། སྟོན་
པ་ཤཱཀྱ་ཐུབ་པའི་མཛད་པ་བྱེ་བྲག་ཏུ་བཤད་པའོ། །
དང་པོ་ནི། འོག་མིན་རྟེན་ཅན་གྱི་བྱང་སེམས་རྒྱུན་མཐའ་བའི་ས་བཅུའི་
རྒྱུན་གྱི་ཐ་མའི་བར་ཆད་མེད་ལམ་དེ་ཉིད་དེ་བཞིན་ཉིད་ལ་ཆུ་ལ་ཆུ་བཞག་ཏུ་
མཉམ་པར་བཞག་བཞིན་པ་ན་བར་ཆད་མེད་ལམ་གྱི་དུས་དེའི་ཚེ་མཉམ་བཞག་
དེའི་གཟིགས་ངོར་ཤེས་བྱ་ཇི་སྙེད་པའི་རྣམ་པ་ཅུང་ཟད་ཀྱང་མི་འཆར་ལ། བར་
ཆད་མེད་ལམ་དེའི་སྐད་ཅིག་གཉིས་པ་རྣམ་གྲོལ་ལམ་སྐྱེས་པའི་ཚེ་ཤེས་བྱ་ཇི་
ལྟ་བ་ལ་གཉིས་སྣང་ནུབ་ནས་ཆུ་ལ་ཆུ་བཞག་ཏུ་སོང་བ་དེའི་གཟིགས་པའི་ངོར་
ཤེས་བྱ་ཇི་སྙེད་པ་ཐམས་ཅད་ལག་མཐིལ་དུ་སྐྱུ་རུ་ར་བཞག་པ་ལྟར་མངོན་སུམ་
དུ་གཟིགས་པ་དེའི་ཚེ་ཤེས་བྱའི་སྒྲིབ་པ་བག་ཆགས་དང་བཅས་པ་ཟད་པར་
སྤངས་པ་དང་། ཆོས་སྐུ་མངོན་དུ་བྱས་པ་དང་། ངེས་པ་ལྔ་ལྡན་གྱི་ལོངས་
སྤྱོད་རྫོགས་པའི་སྐུ་གྲུབ་པ་ཡིན་ཏེ། མདོ་སྡེ་ལང་ཀར་གཤེགས་པ་ལས། འདོད་
པ་ཁམས་དང་གཟུགས་མེད་དུ། །སངས་རྒྱས་རྣམ་པར་འཚང་མི་རྒྱ། །གཟུགས་
ཀྱི་ཁམས་ཀྱི་འོག་མིན་དུ། །འདོད་ཆགས་བྲལ་ཁྱོད་དེར་འཚང་རྒྱ། །ཞེས་གསུངས་
སོ༑ གཉིས་པ། རྒྱན་ལས།
སྐུ་གསུམ་དག་གིས་སངས་རྒྱས་ཀྱི། །སྐུ་བསྡུས་པར་ནི་ཤེས་བྱ་སྟེ། །སྐུ་
གསུམ་དག་གིས་རང་བཞིན་གྱི། །དོན་འདི་རྟེན་དང་བརྟེན་པར་བསྟན། །
ཞེས་སོགས་རྩ་འགྲེལ་དང་། སྐབས་བརྒྱད་པའི་ཡིག་ཆ་སོགས་ལས་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཤེས་པར་བྱའོ། །
གསུམ་པ་ནི། བསྐལ་བ་བཟང་པོའི་རྫོགས་པའི་སངས་རྒྱས་རྣམས་ཀྱིས་
མཛད་པ་བཅུ་གཉིས་རྫོགས་པར་སྟོན་པའི་གནས་ནི། འདོད་པའི་ཁམས་ཡིན་
ལ༑ དེའི་ནང་ནས་ཀྱང་འཛམ་བུ་གླིང་ལས་ཀྱི་ས་བ་ཡིན་པས་སྐྱོ་བ་སྐྱེ་སླ་བའི་
ཕྱིར། མངོན་པར་རྫོགས་པར་འཚང་རྒྱ་བའི་ཚུལ་ནི་འཛམ་བུའི་གླིང་དུ་སྟོན་
པར་མཛད་པ་ཡིན་ནོ། །ཇི་སྐད་བཤད་པའི་རྣམ་པར་སྣང་མཛད་གང་ཆེན་
མཚོ་རྒྱལ་འོག་མིན་དུ་བཞུགས་ནས་སྤྲུལ་པའི་སྐུས་འཛམ་བུའི་གླིང་དུ་མཛད་
པ་བཅུ་གཉིས་ཀྱི་ཚུལ་སྟོན་པ་ནི། ཐེག་པ་ཆེན་པོ་རྒྱུད་བླ་མ་ལས། ཐུགས་
རྗེ་ཆེན་པོས་འཇིག་རྟེན་མཁྱེན། །འཇིག་རྟེན་ཀུན་ལ་གཟིགས་ནས་ནི། །ཆོས་
ཀྱི་སྐུ་ལས་མ་གཡོས་པར། །སྤྲུལ་པའི་རང་བཞིན་སྣ་ཚོགས་ཀྱིས། །སྐྱེ་བ་
མངོན་པར་སྐྱེ་བ་དང་། །དགའ་ལྡན་གནས་ནས་འཕོ་བ་དང་། ལྷུམས་སུ་
ཞུགས་དང་བལྟམས་པ་དང་། །བཟོ་ཡི་གནས་ལ་མཁས་པ་དང་། བཙུན་
མོའི་འཁོར་གྱི་རོལ་བ་དང་། །ངེས་འབྱུང་དཀའ་བ་སྤྱོད་པ་དང་། །བྱང་
ཆུབ་སྙིང་པོར་གཤེགས་པ་དང་། །བདུད་སྡེ་འཇོམས་དང་རྫོགས་པར་ནི། །བྱང་
ཆུབ་ཆོས་ཀྱི་འཁོ ར་ལོ་དང་། །མྱ་ངན་འདས་པར་གཤེགས་མཛད་
རྣམས། །ཡོངས་སུ་མ་དག་ཞིང་རྣམས་སུ། །སྲིད་པ་ཇི་སྲིད་གནས་པར་
སྟོན། །ཞེས་རྒྱུ་ཐུགས་རྗེ་ཆེན་པོས་འཇིག་རྟེན་རིགས་ཅན་གསུམ་གྱི་ཁམས་
དང་བསམ་པ་དང་བག་ལ་ཉལ་བ་ཇི་ལྟ་བ་བཞིན་དུ་མཁྱེན་པ་པོ་དེས། །ཆེད་
དུ་བྱ་བ་འཇིག་རྟེན་ཀུན་ལ་གཟིགས་ནས་ནི་ཆོས་ཀྱི་སྐུ་ལས་མ་གཡོས་པར་རྣམ་



--
ལེགས་བཤད་འོད་དཀར་ཕྲེང་བ།
པར་སྤྲུལ་པའི་རང་བཞིན་སྣ་ཚོགས་ཀྱིས་གདུལ་བྱ་དང་མཐུན་པར་དོན་མཛད་
དེ༑ ཞེས་པ་ཤོ་ལོ་ཀ་དང་པོའི་དོན་དང་། བདག་ཅག་གི་སྟོན་པའི་མཛད་པ་
བཅུ་གཉིས་སྟོན་པའི་ཚུལ་ནི། འདོད་པའི་ཁམས་སུ་ཐོག་མར་སྐྱེ་བའི་ཚུལ་
སྟོན་པ་དགའ་ལྡན་དུ་ལྷའི་བུ་དམ་པ་ཏོག་དཀར་པོ་ལྟ་བུ་མངོན་པར་སྐྱེ་བ་དང་།
དགའ་ལྡན་གྱི་གནས་ནས་འཛམ་བུའི་གླིང་དུ་འཕོ་བ། ཡུམ་གྱི་ལྷུམས་སུ་འཇུག་
པ་དང་། སྐུ་བལྟམས་པ་དང་། བཟོ་བའི་གནས་སོགས་སྒྱུ་རྩལ་དྲུག་ཅུ་རྩ་
བཞི་ལ་མཁས་པ་དང་། བཙུན་མོའི་འཁོར་གྱིས་དགྱེས་པར་རོལ་པ་དང་།
ཁྱིམ་ནས་བྱུང་སྟེ་རང་བྱུང་གི་བསྙེན་རྫོགས་ཀྱིས་ངེས་པར་འབྱུང་བ་དང་། ཆུ་
བོ་ནེ་རཉྫ་ནའི་འགྲམ་དུ་ལོ་དྲུག་དཀའ་བ་སྤྱད་པ་དང་། གནས་མཆོག་རྡོ་རྗེ་
གདན་དུ་བྱང་ཆུབ་ཀྱི་ཤིང་དྲུང་དུ་བྱང་ཆུབ་སྙིང་པོར་གཤེགས་པ་དང་། བདུད་
དཔུང་མ་ལུས་པར་འཇོམས་པར་མཛད་པ་དང་། ཆོས་ཐམས་ཅད་རྣམ་པ་
ཐམས་ཅད་དུ་མངོན་པར་རྫོགས་པར་ནི་བྱང་ཆུབ་པ་དང་། ཆོས་ཀྱི་འཁོར་
ལོ་རིམ་པ་གསུམ་དུ་བསྐོར་བར་མཛད་པ་དང་། གྲོང་ཁྱེར་རྩྭ་མཆོག་ཏུ་ཤིང་
ས་ལ་ཟུང་ཅིག་གིས་དྲུང་དུ་མྱ་ངན་ལས་འདས་པར་གཤེགས་པའི་མཛད་པ་
རྣམས་སྟོན་པར་མཛད་དོ། དགའ་ལྡན་དུ་སྐྱེ་བ་དང་པོར་བྱེད་ན། ལྷུམས་
སུ་ཞུགས་པ་དང་སྐུ་བལྟམས་པ་གཉིས་གཅིག་ཏུ་བྱ་དགོས་སོ། ཡོངས་སུ་མ་
དག་པའི་ཞིང་རྣམས་སུ་སྲིད་པ་ཇི་སྲིད་གནས་པར་མཛད་པ་སྟོན་པར་མཛད་
དོ༑ ཞེས་པ་ནི། རྐང་པ་ཐ་མ་གཉིས་ཀྱི་དོན་ནོ། འདི་སྐོར་རྒྱས་པར་རྒྱུད་
བླ་རྩ་འགྲེལ་དང་སྐབས་བརྒྱད་པའི་ཡིག་ཆ་སོགས་ལས་ཤེས་པར་བྱའོ། །



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
སྨྲས་པ། བརྩེ་ཆེན་བདེ་བ་མཆོག་གི་ཟླ་རྒྱས་དཔལ། །སྤྲོས་བྲལ་ཆོས་
དབྱིངས་མཁའ་ལ་རྣམ་པར་རྩེན། །རིགས་ཚུལ་རྩེ་དགའི་འོད་དཀར་ཕྱོགས་
སུ་སྤྲོ། །བློ་བཟང་གྲགས་པའི་ཞབས་རྡུལ་སླར་ཡང་མཆོད། །དང་པོ་བྱང་
ཆུབ་མཆོག་ཏུ་ཐུགས་བསྐྱེད་ཅིང་། །བར་དུ་གྲངས་མེད་གསུམ་དུ་ཚོགས་བསགས་
ནས། །ཐ་མར་བྱང་ཆུབ་སྙིང་པོར་གཤེགས་ཚུལ་སོགས། །རྒྱལ་དང་རྒྱལ་
སྲས་བརྗོད་བྲལ་མཛད་པ་ཀུན། །ཐུབ་རྣམས་མཁྱེན་མདངས་དམར་སེར་འོད་
ཆགས་པ། །རིགས་འཕྲུལ་གློག་ཕྲེང་དྲ་བའི་ཟློས་གར་མཁན། །དབྱངས་ཀྱི་
ཡན་ལག་རྫོགས་པའི་འཇམ་དཔལ་གྱིས། །བསྐལ་བ་ཇི་སྲིད་བར་དུ་བརྗོད་དགོས་
ན༑ ༑བློ་དམན་བདག་གི་སྐལ་བར་ག་ལ་འཐོབ། །འོན་ཀྱང་ཡོངས་ཀྱི་དགེ་
བའི་བཤེས་གཉེན་རྣམས། །རིང་ནས་བསྟེན་པའི་བདག་བློ་རྒན་པོ་ཡིས། །ཚིག་
གི་གོམ་པ་འདེགས་འཇོག་རེ་རེས་ཀྱང་། །སྐུ་གསུམ་ནོར་བུའི་བ་གམ་ཆེར་མཛེས་
པའི། །རབ་བརྗིད་ཆོས་སྐུའི་ཕོ་བྲང་ཆེན་པོ་དེར། །རིམ་གྱིས་ཉེ་སྙམ་སྤྲོ་བའི་
གནས་མེད་ཀྱིས། །དཔུང་བའི་འདབ་ཀྱི་འཁྲི་ཤིང་ཅུང་ཟད་ལྡེམ། །ཞེས་བྱ་བ་
ནི་བར་སྐབས་ཀྱི་ཚིགས་སུ་བཅད་པའོ། །
གཉིས་པ་སྐབས་སུ་བབ་པ་ས་ལམ་གྱི་རྣམ་གཞག་བཤད་པ།
དེ་ཡང་ས་གསུམ་བརྙེས་པ་འཕགས་པ་ཐོགས་མེད་ཅེས་བྱ་བས་སྔོན་གྱི་
རྒྱལ་བ་སྲས་དང་བཅས་པ་དུ་མ་ལ་ལྷག་པར་བྱ་བ་བྱས་ཤིང་། དགེ་བའི་རྩ་
བ་རྒྱ་ཆེན་པོ་བསྐྱེད་པ། ད་ལྟར་ཡང་སངས་རྒྱས་དང་བྱང་ཆུབ་སེམས་དཔའི་
མགོན་གྱིས་ཡོངས་སུ་བཟུང་བ་བློ་གྲོས་ཀྱི་མཐུ་སེམས་དཔའ་གཞན་ལས་ཁྱད་



ལེགས་བཤད་འོད་དཀར་ཕྲེང་བ།
པར་ཞུགས་པ། རྣམ་འདྲེན་བཞི་པ་མཉམ་མེད་ཤཱཀྱ་སེངྒེའི་བསྟན་པའི་ཁུར་
བཞེས་པའི་སྨོན་ལམ་ལེགས་པར་གྲུབ་ཅིང་། དྲང་བ་དང་ངེས་པའི་མདོ་སྡེའི་
དགོངས་པ་རྫོགས་པར་འགྲེལ་པར་ལུང་བསྟན་བརྙེས་པ་དེས། ཕྱི་རབས་ཀྱི་
གདུལ་བྱ་རྣམས་ཀྱིས་ཐེག་པ་ཆེན་པོའི་སྡེ་སྣོད་རྒྱ་མཚོ་ལྟ་བུ་བལྟ་བ་ལ་མགྲོན་
པོ་ཕྱོགས་བསླད་པ་བཞིན་དུ་གྱུར་ཏེ། ཚིག་སྔ་ཕྱིའི་འབྲེལ་བ་ཡང་ཁོད་དུ་ཆུད་
པར་དཀའ་ན། དགོངས་པའི་དོན་མཆོག་ཏུ་ཟབ་པ་ལ་ལྟ་ཅི་སྨོས་པར་གཟིགས་
ཤིང་། རང་ཉིད་དེ་བཞིན་གཤེགས་པའི་གསང་བའི་གནས་ཐམས་ཅད་ལ་
ལྐོག་ཏུ་གྱུར་པར་མཁྱེན་ནས་རྡོ་རྗེ་སློབ་དཔོན་ལ་སྒྱུ་འཕྲུལ་དྲ་བའི་དབང་ཞུ་བར་
མཛད་ནས་དེའི་དཀྱིལ་འཁོར་དུ་ཞུགས་ཏེ་ལྷག་པའི་ལྷ་གང་ལ་འབྲེལ་ཆེ་དང་།
གང་ལ་གསོལ་བ་བཏབ་ན་བྱིན་རླབས་འབྱུང་བརྟག་པའི་ཕྱིར་མེ་ཏོག་དོར་བ་
ན་མེ་ཏོག་བྱམས་མགོན་ལ་བབས་སོ། ཐུབ་པའི་གསུང་གི་གསང་བ་ཐམས་
ཅད་ལ་ལྐོག་ཏུ་མ་གྱུར་པའི་བློ་གྲོས་ཀྱི་སྤྱན་མངའ་བ་རྒྱལ་ཚབ་བྱམས་པ་མགོན་
པོ་དེ་ཉིད་མཉེས་པར་བྱས་ན་ཅི་འདོད་པའི་དོན་དེ་འགྲུབ་པོ་སྙམ་དུ་དགོངས་
ནས་རི་བྱ་རྐང་གི་ཕུག་ཏུ་བསྒྲུབ་ཏུ་བྱོན་ཏེ་ལོ་གསུམ་དུ་བསྒྲུབས་ཀྱང་རྟགས་
ཙམ་ཡང་མ་བྱུང་བས་སྐྱོ་སྟེ་ཕྱིར་ཐོན་པ་ན། རྒན་པོས་ཤིང་བལ་གྱི་འདབ་
མས་ལྕགས་ཀྱི་སྡོང་བོ་ལ་ཁབ་བྱེད་པ་མཐོང་ནས། ཁབ་ཇི་ལྟར་འབྱུང་ཞེས་
དྲིས་པས། སྙིང་སྟོབས་ལྡན་པའི་སྐྱེས་བུ་ཡིས། །བསྒྲུབ་ན་མི་འགྲུབ་གང་
ཡང་མེད། །དཀའ་ཡང་བརྣག་པ་མ་དོར་ན། །རི་བོ་རྣམས་ཀྱང་ཐལ་བར་
རློག །ཟེར་བས་བརྩོན་འགྲུས་བརྩོམ་དགོས་པར་དགོངས་ནས་སླར་ཡང་ལོ་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
གསུམ་དུ་མཚམས་བཅད་དེ་བསྒྲུབས་ཀྱང་གྲུབ་པའི་མཚན་མ་གང་ཡང་མ་བྱུང་
བས་སྐྱོ་སྟེ་ཕྱིར་ཐོན་པ་ན། ཆུ་ཐིགས་ཀྱིས་བྲག་ཟད་པ་མཐོང་ནས་བརྩོན་པས་
ཡུན་རིང་དུ་བསྒྲུབ་དགོས་པར་མཐོང་ནས་ཡང་ལོ་གསུམ་དུ་མཚམས་བཅད་
དེ་བསྒྲུབས་ཀྱང་གྲུབ་པའི་མཚན་མ་གང་ཡང་མ་མཐོང་བ་ན་སྐྱོ་སྟེ་ཕྱིར་ཐོན་
པས། བྱ་སྒྲོས་བྲག་ཟད་པ་མཐོང་སྟེ་ད་དུང་བརྩོན་པ་བྱེད་དགོས་པར་དགོངས་
ནས་སླར་ཡང་ལོ་གསུམ་དུ་མཚམས་བཅད་དེ་བསྒྲུབས། དེ་ལྟར་ལོ་བཅུ་གཉིས་
སུ་བསྒྲུབས་ཀྱང་གྲུབ་པའི་མཚན་མ་མ་བྱུང་བས་སྐྱོ་སྟེ་ཐོན་ནས་ཕྱིན་པ་ན། ཁྱི་
མོ་རོ་སྨད་འབུས་གཞིགས་པ། རོ་སྟོད་ཟུག་ཅིང་ཟ་བ་ཞིག་མཐོང་ནས་སྙིང་
རྗེ་ལྷག་པར་སྐྱེས་ཏེ། འབུ་རྣམས་བསལ་ན་འཆི། མ་བསལ་ན་ཁྱི་མོ་འཆི་
བར་སྣང་བས་རང་གིས་ལུས་ལས་ཤ་བཅད་དེ་དེར་འབུ་རྣམས་བླང་ངོ་སྙམ་
སྟེ་གྲོང་ཁྱེར་ཨ་ཙན་ཏ་ཞེས་བྱ་བར་ཕྱིན་ཏེ་གསེར་གྱི་སྤུ་གྲི་གཡར་ཏེ་རང་
གིས་ལུས་ལས་ཤ་བཅད་དེ་ལག་པས་བླངས་ན་འབུ་རྣམས་ཤི་ཡི་དོགས་ཏེ།
སྤྱན་ཟུང་བཙུམ་ཏེ་ལྗགས་ཀྱིས་བླངས་པ་ན་ཁྱི་མོ་མེད་པར་རྗེ་བཙུན་འོད་དང་
བཅས་པ་མཐོང་ནས། ཀྱེ་ཡབ་གཅིག་བདག་གི་སྐྱབས། །ངལ་བརྒྱས་འབད་
ཀྱང་འབྲས་མ་མཆིས། །ཅིའི་ཕྱིར་ཆར་སྤྲིན་རྒྱ་མཚོའི་དཔུང་། །གདུང་
བས་བསྲེགས་ཏེ་སྐོམ་ཚད་འབབ། །བདག་གིས་དེ་ཙམ་བསྒྲུབས་ཀྱང་རྟགས་
ཙམ་ཡང་མ་བྱུང་ན་ཐུགས་རྗེ་རེ་ཆུང་ཞེས་འཁངས་པས་རྗེ་བཙུན་གྱིས། ལྷ་
ཡི་རྒྱལ་པོས་ཆར་ཕབ་ཀྱང་། །ས་བོན་མི་རུང་མི་འཁྲུངས་ལྟར། །སངས་
རྒྱས་རྣམས་ནི་བྱོན་གྱུར་ཀྱང་། །སྐལ་བ་མེད་པས་བཟང་མི་མྱོང་། །ཞེས་



ལེགས་བཤད་འོད་དཀར་ཕྲེང་བ།
ང་དང་པོ་ནས་ཡོད་ཀྱང་ཁྱོད་རང་གི་ལས་ཀྱི་སྒྲིབ་པས་མ་མཐོང་ལ། ད་ལྟ་
སྙིང་རྗེ་ཆེན་པོ་སྐྱེས་པས་ལས་ཀྱི་སྒྲིབ་པ་དག་ནས་མཐོང་བ་ཡིན། དེ་ལྟར་
ཡིན་པར་ཁྱོད་རང་གིས་ང་ཕྲག་ཐོག་ཏུ་ཁྱེར་ལ་མི་རྣམས་ལ་སྟོན་ཅིག་གསུངས་
ནས་དེ་ལྟར་བསྟན་པས་མཐོང་མཁན་མ་བྱུང་བས་དེས་ཡིད་ཆེས་སོ། ཁྱོད་
ཅི་འདོད་གསུངས་པ་ལ་ཐེག་ཆེན་དར་བར་ཞུ་འཚལ་བྱས་པས། ངའི་ཆོས་
གོས་ལ་འཇུས་ཤིག་གསུངས་ནས་དགའ་ལྡན་དུ་བྱོན་ཏེ་ལྷའི་གྲོ་སྐར་གཅིག་མི་
ལོ་ལྔ་བཅུར་བཞུགས་ཏེ་རྗེ་བཙུན་བྱམས་པ་མགོན་པོ་ལ་ཐེག་པ་ཆེན་པོའི་ཆོས་
མཐའ་ཡས་པ་གསན་ཞིང་། ལྷག་པར་ཤེར་ཕྱིན་གྱི་མདོ་སྡེ་རིན་པོ་ཆེའི་དོན་
ཐེག་པ་ཆེན་པོའི་ལམ་གྱི་རིམ་པའི་གནད་རྣམས་གཏིང་ཕྱིན་པར་ཞུས་ཏེ་ཇི་ལྟར་
ཞུས་པའི་དོན་རྣམས་ལ་སེམས་པ་དང་མཇལ་བ་དང་རྟོགས་པར་བྱེད་ཅིང་བསྒོམས་
པའི་མཐུས་ཏིང་ངེ་འཛིན་གྱི་སྒོ་བརྒྱ་ཕྲག་དུ་མ་ཐོབ་ཅིང་། མི་བརྗེད་པའི་གཟུངས་
དང་། ཐོགས་པ་མེད་པའི་སྤོབས་པ་དང་། ཐེག་པ་ཆེན་པོའི་ཆོས་རྣམ་པར་འབྱེད་
པའི་ཤེས་རབ་ཐོབ་ཅིང་ཆོས་ཉིད་མངོན་དུ་གྱུར་ཏེ་འཕགས་པའི་ས་ཐོབ། །
དེ་ནས་གདུལ་བྱའི་དོན་དུ་ཤེར་ཕྱིན་གྱི་མདོ་སྡེ་རིན་པོ་ཆེའི་སྦས་དོན་
མངོན་རྟོགས་ལམ་གྱི་རིམ་པ་ཆ་ཚང་བར་སྟོན་པའི་བསྟན་བཅོས་རྩོམ་པར་
ཞུས་པས་རྗེ་བཙུན་བྱམས་པ་མགོན་པོས་ཤེར་ཕྱིན་གྱི་མདོ་སྡེ་རིན་པོ་ཆེའི་སྦས་
དོན་བྱང་ཆུབ་ལམ་གྱི་རིམ་པ་སྟོན་པའི་བསྟན་བཅོས་མངོན་པར་རྟོགས་པའི་
རྒྱན་དང་། རྣམ་པར་རིག་པ་ཙམ་གྱི་ཚུལ་ལ་གོམས་པའི་རྒྱུད་སྨིན་པར་བྱས་
པ་རྣམས་ལ་ཡང་དུས་ཕྱིས་བསྟན་པར་བྱ་ཞིང་། ཐེག་པ་ཆེན་པོའི་རིགས་ཅན་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
དབང་པོ་མཆོག་ཏུ་གྱུར་པ་རྣམས་ལ་དང་པོ་ཉིད་ནས་བསྟན་པར་བྱ་བ་ཉན་ཐོས་
ཀྱི་བྱང་ཆུབ་དང་། རང་སངས་རྒྱས་ཀྱི་བྱང་ཆུབ་པ་ལ་ཡང་ངེས་པར་རྟོགས་
དགོས་པའི་ལམ་གྱི་དམིགས་པ་ཆོས་ཐམས་ཅད་བདེན་པས་སྟོང་པ་དོན་དམ་
པའི་བདེན་པ་སྤྲོས་པ་ཐམས་ཅད་དང་བྲལ་བ་མདོ་རྒྱས་འབྲིང་བསྡུས་གསུམ་
དང་དེ་བཞིན་གཤེགས་པའི་སྙིང་པོའི་མདོས་ཁྱད་པར་མེད་པར་གསལ་བར་
སྟོན་ལ། དེ་ཉིད་བརྗོད་བྱའི་གཙོ་བོར་བྱེད་པ། ཐེག་པ་ཆེན་པོ་རྒྱུད་བླ་མ།
གཟུང་འཛིན་གཉིས་སུ་སྣང་བའི་གཞན་དབང་བདེན་པར་གྲུབ་པ་འཁོར་བ་འགྲུབ་
པའི་གཞིའི་ཆོས་དང་། གང་ལ་དམིགས་ནས་གོམས་པས་ཐར་པ་ཐོབ་པའི་
རྟེན་གཟུང་འཛིན་རྫས་ཐ་དད་ཀྱིས་སྟོང་པ་ཆོས་ཉིད་དུ་སྟོན་པ། ཆོས་དང་
ཆོས་ཉིད་རྣམ་འབྱེད། གཉིས་སྣང་བདེན་པར་གྲུབ་པ་གཞིར་བྱས་ནས་མཚན་
ཉིད་གསུམ་དུ་ཕྱེ་སྟེ། ཐེག་པ་ཐུན་མོང་དང་ཐུང་མོང་མ་ཡིན་པའི་གཞི་དང་
ལམ་དང་འབྲས་བུ་རྣམ་པར་བཞག་པ། དབུས་དང་མཐའ་རྣམ་པར་འབྱེད་
པ༑ གཉིས་སྣང་བདེན་པར་གྲུབ་པ་མ་བཀག་པར་ཐེག་པ་ཆེན་པོའི་རིགས་
སད་པར་བྱེད་པའི་ཐབས་ནས་བཟུང་སྟེ་བྱང་ཆུབ་སེམས་དཔའ་རང་ཉིད་རྟོགས་
པ་གོང་ནས་གོང་དུ་ཁྱད་པར་དུ་འགྲོ་བའི་ཚུལ་དང་། གདུལ་བྱ་གཞན་རྗེས་
སུ་འཛིན་པའི་ཐབས་རྒྱས་པར་གཏན་ལ་འབེབས་པ། ཐེག་པ་ཆེན་པོའི་མདོ་
སྡེ་རྒྱན་བཅས་བྱམས་ཆོས་སྡེ་ལྔ་མཛད་ནས་འཛམ་བུ་གླིང་གི་ཕྱི་རབས་ཀྱི་གདུལ་
བྱ་གཞན་རྗེས་སུ་བཟུང་སྟེ་དམ་པའི་ཆོས་ཀྱི་སྐྱེས་ཀྱང་གནང་། མངོན་པར་
རྟོགས་པའི་རྒྱན་དུ་ནི། སྟོང་པ་ཉིད་ཀྱི་ལྟ་བ་མཐར་ཐུག་པ་ཡང་དང་ཡང་དུ་



，
ལེགས་བཤད་འོད་དཀར་ཕྲེང་བ།
གསུངས་མོད་ཀྱི། གཏན་ལ་དབབ་བྱའི་གཙོ་བོ་ནི། རིགས་ཅན་གསུམ་གྱི་
མངོན་པར་རྟོགས་པའི་རིམ་པ་ངོ་བོ་ངེས་པ་དང་། གྲངས་ངེས་པ་དང་། གོ་
རིམ་ངེས་པ་སོགས་ཤེར་ཕྱིན་གྱི་མདོ་སྡེ་རིན་པོ་ཆེའི་སྦས་དོན་ཁོང་ན་གནས་
པ་རྣམས་གསལ་བར་སྟོན་པར་བྱེད་དོ། འདིར་ཡང་དེ་ཉིད་ལས་བསྟན་པའི་
འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་ཐམས་ཅད་ཀྱི་གཞི་དང་
རྟེན་དུ་གྱུར་པའི་ས་དང་ལམ་གྱི་རྣམ་གཞག་འཆད་པ་ལ་གཉིས། སའི་རྣམ་
གཞག་བཤད་པ་དང་། ལམ་གྱི་རྣམ་གཞག་བཤད་པའོ། །
དང་པོ། སའི་རྣམ་གཞག་བཤད་པ།
སའི་རྣམ་གཞག་བཤད་པ་ལ་གཉིས། མཚན་ཉིད་དང་། དབྱེ་བའོ། །དང་
པོ་ནི། རང་གི་འབྲས་བུར་གྱུར་པའི་ཡོན་ཏན་དུ་མའི་གཞི་རྟེན་བྱེད་པའི་ལམ་ཞུགས་
ཀྱི་མངོན་རྟོགས་དེ། ས་ལམ་གཉིས་སུ་ཕྱེ་བའི་སའི་མཚན་ཉིད། གཉིས་པ་དེ་
ལ་དབྱེ་ན། ཐེག་དམན་གྱི་ས་དང་། ཐེག་ཆེན་གྱི་ས་གཉིས།
དང་པོ་ལ་གཉིས། སྤྱིའི་དོན་དང་། མཐའ་དཔྱད་པའོ། །
དང་པོ་ནི། རང་གི་འབྲས་བུར་གྱུར་པའི་ཡོན་ཏན་དུ་མའི་གཞི་རྟེན་
བྱེད་པའི་ཐེག་དམན་གྱི་ལམ་ཞུགས་ཀྱི་མངོན་རྟོགས་དེ། ཐེག་དམན་གྱི་
སའི་མཚན་ཉིད། དེ་ལ་དབྱེ་ན། རིགས་ཀྱི་ས། བརྒྱད་པའི་ས། མཐོང་
བའི་ས། བསྲབས་པའི་ས། འདོད་ཆགས་དང་བྲལ་བའི་ས། བྱས་པ་རྟོགས་
པའི་ས། ཉན་ཐོས་ཀྱི་ས། རང་སངས་རྒྱས་ཀྱི་ས་སྟེ་བརྒྱད་ཡོད་པའི་ཕྱིར།
ཞི་བ་བགྲོད་པ་གཅིག་པུ་པའི་ཉན་ཐོས་སྦྱོར་ལམ་པའི་རྟོགས་པ་ཆོས་ཅན། དམན་
56



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
པ་ས་བརྒྱད་ཀྱི་ནང་ཚན་དུ་གྱུར་པའི་རིགས་ཀྱི་ས་ཡིན་ཏེ། ཐེག་དམན་གྱིས་
ཡང་དག་པར་བླངས་པའི་རིགས་ལ་མི་འཁྲུལ་བའི་སོ་སོའི་སྐྱེ་བོའི་ངེས་འབྱེད་
ཆ་མཐུན་གྱི་རྟོགས་པ་ཡིན་པའི་ཕྱིར། མཐར་གྱིས་པའི་འབྲས་བུ་དང་པོ་རྒྱུན་
ཞུགས་ཀྱི་འབྲས་བུ་ལ་ཞུགས་པའི་མངོན་རྟོགས་ཆོས་ཅན། དམན་པ་ས་བརྒྱད་
ཀྱི་ནང་ནས་བརྒྱད་པའི་ས་ཡིན་ཏེ། རིམ་གྱིས་པའི་དགྲ་བཅོམ་འབྲས་གནས་
ནས་ཡར་བགྲངས་པའི་གྲངས་བརྒྱད་པ་ལ་བབ་པའི་ཉན་ཐོས་ཞུགས་པའི་མངོན་
རྟོགས་ཡིན་པའི་ཕྱིར། མཐར་གྱིས་པའི་འབྲས་བུ་དང་པོ་རྒྱུན་ཏུ་ཞུགས་པའི་
རྟོགས་པ་ཆོས་ཅན། དམན་པ་ས་བརྒྱད་ཀྱི་ནང་ནས་མཐོང་བའི་ས་ཡིན་ཏེ།
མཐོང་སྤང་ཀུན་སྦྱོར་གསུམ་སྤངས་པའི་ཁྱད་པར་དུ་བྱས་པའི་འཇིག་རྟེན་ལས་
འདས་པའི་ལམ་གྱིས་གང་ཟག་ལ་བདག་མེད་པ་དང་པོར་མཐོང་བའི་མངོན་
རྟོགས་ཡིན་པའི་ཕྱིར། མཐར་གྱིས་པའི་འབྲས་བུ་གཉིས་པ་ལན་ཅིག་ཕྱིར་
འོང་བའི་རྟོགས་པ་ཆོས་ཅན། དམན་པ་ས་བརྒྱད་ཀྱི་ནང་ནས་བསྲབས་པའི་
ས་ཡིན་ཏེ། འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་ཆེ་འབྲིང་གསུམ་
ཚན་གཉིས་ལ་ཆགས་པ་དང་བྲལ་བའི་མངོན་རྟོགས་ཡིན་པའི་ཕྱིར། མཐར་
གྱིས་པའི་འབྲས་བུ་གསུམ་པ་ཕྱིར་མི་འོང་གི་རྟོགས་པ་ཆོས་ཅན། དམན་པ་
ས་བརྒྱད་ཀྱི་ནང་ནས་འདོད་ཆགས་དང་བྲལ་བའི་ས་ཡིན་ཏེ། འཇིག་རྟེན་
པའི་སྒོམ་སྤངས་སུ་གྱུར་པའི་འདོད་ཆགས་དང་བྲལ་བའི་མངོན་རྟོགས་ཡིན་
པའི་ཕྱིར། མཐར་གྱིས་པའི་འབྲས་བུ་བཞི་པ་དགྲ་བཅོམ་པའི་རྟོགས་པ་ཆོས་
ཅན། དམན་པ་ས་བརྒྱད་ཀྱི་ནང་ནས་བྱས་པ་རྟོགས་པའི་ས་ཡིན་ཏེ། ཁམས་



ལེགས་བཤད་འོད་དཀར་ཕྲེང་བ།
གསུམ་གྱི་ཉོན་མོངས་མ་ལུས་པ་ཟད་པར་སྤངས་པའི་རང་ལམ་གྱི་བྱ་བ་རྫོགས་
པར་བྱས་པར་རྟོགས་པའི་མངོན་རྟོགས་ཡིན་པའི་ཕྱིར། ཕྱིར་འོང་། ཕྱིར་
མི་འོང་། དགྲ་བཅོམ་ཞུགས་པ་སྟེ་ཞུགས་པ་ཕྱི་མ་གསུམ་གྱི་རྟོགས་པ་ཆོས་
ཅན། དམན་པ་ས་བརྒྱད་ཀྱི་ནང་ནས་ཉན་ཐོས་ཀྱི་ས་ཡིན་ཏེ། ཉན་ཐོས་ཀྱི་
འབྲས་ཞུགས་ལྷག་མའི་མངོན་པར་རྟོགས་པ་ཡིན་པའི་ཕྱིར། བསེ་རུ་ལྟ་བུའི་
རང་སངས་རྒྱས་ཀྱི་རྟོགས་པ་མཚན་གཞི། དམན་པ་ས་བརྒྱད་ཀྱི་ནང་ནས་
རང་སངས་རྒྱས་ཀྱི་སར་མཚོན། རྟེན་འབྲེལ་ཟབ་མོ་རྟོགས་པའི་ཐེག་པ་འབྲིང་
བོའི་མངོན་རྟོགས་ཡིན་པ་ཞེས་པའོ། སྔ་མ་བདུན་ལ་ཡང་འདི་འདྲའི་མཚོན་
སྦྱོར་གྱི་སྒོ་ནས་གཏན་ལ་འབབ་ཚུལ་ཤེས་པར་བྱའོ། དེ་ཡང་ཚུར་བསྡུ་ན་
གཉིས་སུ་འདུ་བ་ཡིན་ཏེ། ཉན་ཐོས་དང་རང་རྒྱལ་གྱི་ས་གཉིས་སུ་འདུ་བའི་
ཕྱིར། རང་གི་འབྲས་བུར་གྱུར་པའི་ཡོན་ཏན་དུ་མའི་གཞི་རྟེན་བྱེད་པའི་ཉན་
ཐོས་ཀྱི་མངོན་རྟོགས། ཉན་ཐོས་ཀྱི་སའི་མཚན་ཉིད། དེ་ལ་དབྱེ་ན། ཉན་
ཐོས་སོ་སྐྱེས་ཀྱི་ས་དང་། ཉན་ཐོས་འཕགས་པའི་ས་གཉིས། ཉན་ཐོས་སོ་
སྐྱེས་ཀྱི་རྒྱུད་ཀྱིས་བསྡུས་པའི་མངོན་རྟོགས། ཉན་ཐོས་སོ་སྐྱེས་ཀྱི་སའི་མཚན་
ཉིད། ཉན་ཐོས་འཕགས་པའི་རྒྱུད་ཀྱིས་བསྡུས་པའི་མངོན་རྟོགས། ཉན་ཐོས་
འཕགས་པའི་སའི་མཚན་ཉིད། མཚན་གཞི་དང་དབྱེ་བ་སོགས་ལམ་གྱི་སྐབས་
སུ་འཆད་པར་འགྱུར་རོ། རང་གི་འབྲས་བུར་གྱུར་པའི་ཡོན་ཏན་དུ་མའི་གཞི་
རྟེན་བྱེད་པའི་རང་རྒྱལ་ལམ་ཞུགས་ཀྱི་མངོན་རྟོགས། རང་རྒྱལ་གྱི་སའི་མཚན་
ཉིད། དེ་ལ་དབྱེ་ན། རང་རྒྱལ་སོ་སྐྱེས་ཀྱི་ས་དང་། རང་རྒྱལ་འཕགས་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
པའི་ས་གཉིས་སོ། རང་གི་འབྲས་བུར་གྱུར་པའི་ཡོན་ཏན་དུ་མའི་གཞི་རྟེན་
དུ་གྱུར་པའི་རང་རྒྱལ་སོ་སྐྱེས་ཀྱི་མངོན་རྟོགས། དང་པོའི་མཚན་ཉིད། རང་
གི་འབྲས་བུར་གྱུར་པའི་ཡོན་ཏན་དུ་མའི་གཞི་རྟེན་དུ་གྱུར་པའི་རང་རྒྱལ་
འཕགས་པའི་མངོན་རྟོགས། གཉིས་པའི་མཚན་ཉིད། མཚན་གཞི་དང་།
དབྱེ་བ་སོགས་ལམ་གྱི་སྐབས་སུ་འཆད་པར་འགྱུར་རོ།
གཉིས་པ་མཐའ་དཔྱད་པ་ལ། ཁ་ཅིག དམན་པ་ས་བརྒྱད་ཀྱི་དང་
པོར་དཀར་པོ་རྣམ་པར་མཐོང་བའི་ས་བགྲང་དགོས་ཏེ། ཉན་ཐོས་ཀྱི་ས་དོར་
ནས་དཀར་པོ་རྣམ་པར་མཐོང་བའི་ས་དང་པོར་འདྲེན་པ་གསུང་རབ་སྤྱི་འགྲོ་
ལྟར་ཡིན་པའི་ཕྱིར་ཟེར་བ་མི་འཐད་དེ། འགྲེལ་པར། རིགས་ཀྱི་ས་དང་།
བརྒྱད་པའི་ས་དང་། མཐོང་བ་དང་། བསྲབས་པ་དང་། འདོད་ཆགས་
དང་བྲལ་བ་དང་། བྱས་པ་རྟོགས་པ་དང་། ཉན་ཐོས་དང་། རང་སངས་
རྒྱས་ཀྱི་ས་རྣམས་དང་། ཞེས་གསུངས་པས། སྐབས་འདིར། ཤེར་ཕྱིན་
གྱི་མདོ་སྡེ་རིན་པོ་ཆེའི་སྦས་དོན་མངོན་རྟོགས་ཀྱི་རིམ་པ་གཏན་ལ་འབེབས་
བྱེད་ཀྱི་བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པ་ནས་
བསྟན་པའི་འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་ཐམས་ཅད་
ཀྱི་གཞི་རྟེན་དུ་གྱུར་པའི་ས་དང་ལམ་གྱི་རྣམ་གཞག་འཆད་པའི་སྐབས་ཡིན་
པས། རྒྱན་འགྲེལ་པ་དང་བཅས་པའི་རྗེས་སུ་འབྲང་དགོས་པའི་ཕྱིར་དང་།
གསུང་རབ་སྤྱི་འགྲོ་ལྟར་ན། ཞེས་པ་ལ་ཡང་ཐུགས་རྟོག་འཇུག་དགོས་ཏེ།
མདོ་ལས། རིགས་ཀྱི་ས་དང་བརྒྱད་པའི་ས་དང་མཐོང་བའི་ས་དང་བསྲབས་



ལེགས་བཤད་འོད་དཀར་ཕྲེང་བ།
པའི་ས་དང་འདོད་ཆགས་དང་བྲལ་བའི་ས་དང་བྱས་པ་རྟོགས་པའི་ས་དང་།
ཉན་ཐོས་ཀྱི་ས་དང་རང་སངས་རྒྱས་ཀྱི་ས་དང་བྱང་ཆུབ་སེམས་དཔའི་ས་
ལས་ཡང་དག་པར་འདས་ཏེ། ཞེས་གསུངས་པ་དང་། ཉི་སྣང་དང་ལེ་བརྒྱད་
མར་མདོ་དྲངས་པ་ལ་དང་པོ་རིགས་ཀྱི་ས་ལ་མཛད་ནས་དཀར་པོ་རྣམ་པར་
མཐོང་བའི་ས་མ་བགྲངས་པའི་ཕྱིར་དང་། ཡོངས་སུ་གྲགས་པའི་རྒྱན་འགྲེལ་
རྣམས་ལས་ཉན་ཐོས་ཀྱི་ས་དོར་ནས་དཀར་པོ་རྣམ་པར་མཐོང་བའི་ས་འདྲེན་
པ་ཉི་ཁྲི་རྣམ་འགྲེལ་མ་གཏོགས་མེད་ཅེས་གསུངས་པའི་ཕྱིར། །
ཁ་ཅིག ཉན་ཐོས་ཀྱི་སྦྱོར་ལམ་ཆོས་ཅན། རིགས་ཀྱི་ས་ཡིན་ཏེ། རང་
གི་རིགས་ལ་མི་འཁྲུལ་བ་དེ་ནས་ཐོབ་པའི་ཕྱིར། ཞེས་ཟེར་བ་མི་འཐད་དེ།
ཉན་ཐོས་ཀྱི་སྦྱོར་ལམ་རང་རྒྱུད་ལ་གྲུབ་པའི་གང་ཟག་ཡིན་ན། རང་གི་རིགས་
ལ་མི་འཁྲུལ་བའི་རིགས་ཅན་ཡིན་པས་མ་ཁྱབ་པའི་ཕྱིར། དེར་ཐལ། དེ་ཡིན་
ན༑ རང་གི་བྱང་ཆུབ་མ་ཐོབ་པར་ལམ་གཞན་དུ་མི་འཇུག་པས་མ་ཁྱབ་པའི་ཕྱིར།
མ་ཁྱབ་ན། རང་གི་རིགས་ལ་མི་འཁྲུལ་བའི་དོན་ཤོད་ཅིག
ཁོ་ན་རེ། རིགས་ཀྱི་ས་ལ་གནས་པའི་གང་ཟག་ཡིན་ན། རང་གི་བྱང་
ཆུབ་ལས་སླར་མི་ལྡོག་པས་མ་ཁྱབ་པའི་ཕྱིར། དེར་ཐལ། ཉན་ཐོས་ཀྱི་སྦྱོར་
ལམ་ལ་གནས་པའི་བྱང་ཆུབ་ཏུ་ཡོངས་སུ་བསྒྱུར་བ་པོའི་ཉན་ཐོས་ཡོད་པའི་
ཕྱིར། ཞེས་ཟེར་བས་དཔྱད་པར་བྱའོ། །
ཁ་ཅིག རིགས་ཀྱི་ས་ཡིན་ན་སྦྱོར་ལམ་ཡིན་པས་མ་ཁྱབ་པའི་ཕྱིར་ཟེར་
བ་བདེན་ནམ་སྙམ་སྟེ། ཞི་བ་བགྲོད་པ་གཅིག་པུ་བའི་ཉན་ཐོས་ཚོགས་ལམ་པའི་
60



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
མངོན་རྟོགས་ལྟ་བུ་རིགས་ཀྱི་སར་ཁས་བླངས་པ་ལ་ཉེས་པ་མེད་པའི་ཕྱིར།
ཁ་ཅིག ཉན་ཐོས་ཀྱི་སྦྱོར་ལམ་ཆོས་མཆོག་ཐོབ་པ་ནས་རང་གི་རིགས་
ལ་མི་འཁྲུལ་བ་ཐོབ་པའི་ཕྱིར། དེར་ཐལ། དེ་ནས་རང་ལམ་མཐར་མ་ཕྱིན་
བར་དུ་ལམ་གཞན་དུ་མི་འཇུག་པའི་ཕྱིར། དེར་ཐལ། མཛོད་ལས། གཉིས་
སློབ་རིགས་ལས་ལོག་ནས་ནི། །སངས་རྒྱས་སུ་འགྱུར་གཞན་གསུམ་
ཡང་། །ཞེས་གསུངས་པའི་ཕྱིར་ན་མ་ཁྱབ་སྟེ། དེ་ནི་གྲུབ་མཐའ་འོག་མ་
དག་གི་ལུགས་ཡིན་པས་སྐབས་འདིར་མི་རུང་བའི་ཕྱིར། བྱེ་བྲག་སྨྲ་བ་དང་
མདོ་སྡེ་བ་ཁ་ཅིག་གིས་རང་བཞིན་གྱིས་རིགས་ངེས་པ་མི་འདོད་ཀྱང་། རྟོགས་
པའི་སྟོབས་ཀྱིས་རིགས་ངེས་པར་འདོད་ལ། དེ་ལ་སྤྱིར་རིགས་གསུམ་ཡོད་
པ་ལས་དང་པོ་སྲིད་པ་ཐ་མ་བའི་བར་དུ་སློབ་དཔོན་ལ་མ་ལྟོས་པས་སློབ་མ་ཉན་
ཐོས་ཀྱི་རིགས་ནི་དྲོད་རྩེ་གཉིས་ཐོབ་པ་དག་ཀྱང་ཉན་ཐོས་ལས་བཟློག་ནས་ནི་
སངས་རྒྱས་སུ་འགྱུར་བ་སྲིད་ཀྱི་བཟོད་པ་ཐོབ་ནས་ནི་སངས་རྒྱས་ཀྱི་རིགས་
སུ་འགྱུར་བ་མི་སྲིད་དེ་བཟོད་པ་ཐོབ་པ་ནས་ངན་སོང་དུ་མི་འགྲོ་ལ་བྱང་ཆུབ་
སེམས་དཔའ་ནི་གཞན་དོན་དུ་ངན་སོང་དུ་འགྲོ་བའི་ཕྱིར་རོ། ཉན་ཐོས་ཀྱི་
རིགས་དེ་ཉིད་སངས་རྒྱས་ལས་གཞན་པ་རང་སངས་རྒྱས་སུ་ནི་ཆོས་མཆོག་
མ་གཏོགས་པ་དང་པོ་གསུམ་ཡང་ཉན་ཐོས་ཀྱི་རིགས་ལས་བཟློག་ནས་ཀྱང་
འགྱུར་ཏེ། དེ་ནི་རང་དོན་གཙོ་བས་གཞན་དོན་དུ་ཡང་ངན་སོང་དུ་མི་འགྲོ་
བའི་ཕྱིར། ཆོས་མཆོག་ལས་ནི་རང་སངས་རྒྱས་སུ་ཡང་མི་འགྱུར་ཏེ། དེ་
སྐད་ཅིག་མ་ཡིན་པའི་ཕྱིར་དང་། དེའི་དེ་མ་ཐག་མཐོང་ལམ་སྐྱེ་བས་དེ་ནས་
61



ལེགས་བཤད་འོད་དཀར་ཕྲེང་བ།
རིགས་ངེས་པའི་ཕྱིར་ཞེས་ཟེར་རོ། །
ཁ་ཅིག རྒྱུན་ཞུགས་ཞུགས་པའི་མངོན་རྟོགས་ཆོས་ཅན། བརྒྱད་པའི་
ས་ཡིན་ཏེ། ཞུགས་གནས་བརྒྱད་ཀྱི་དང་པོ་དེ་ནས་ཐོབ་པའི་ཕྱིར། ཟེར་བ་
མི་འཐད་དེ། སྤང་བྱ་ཅིག་ཅར་བའི་རྒྱུན་དུ་ཞུགས་པའི་མངོན་རྟོགས་ཡོད་
པའི་ཕྱིར་དང་། ཁྱོད་རང་ལ་ཉན་ཐོས་ཀྱི་མཐོང་ལམ་བར་ཆད་མེད་ལམ་
ཆོས་ཅན། བརྒྱད་པའི་ས་ཡིན་པར་ཐལ། ཞུགས་གནས་བརྒྱད་ཀྱི་དང་པོ་
དེ་ནས་ཐོབ་པའི་ཕྱིར། ཁྱབ་པ་ཁས། དེས་ན་ཅུང་ཟད་རྩིངས་སོ། །
ཡང་ཁ་ཅིག རྒྱུན་ཞུགས་འབྲས་གནས་ཀྱི་མངོན་རྟོགས་ཆོས་ཅན།
མཐོང་བའི་ས་ཡིན་ཏེ། འཇིག་རྟེན་ལས་འདས་པའི་ལམ་གྱིས་གང་ཟག་
གི་བདག་མེད་དང་པོར་མངོན་སུམ་དུ་མཐོང་བའི་ཕྱིར་ཟེར་བ་མི་འཐད་
དེ༑ རྒྱུན་ཞུགས་ཀྱི་འབྲས་བུ་དངོས་སུ་ཐོབ་བྱེད་ཀྱི་མཐོང་ལམ་བར་ཆད་
མེད་ལམ་གྱིས་གང་ཟག་གི་བདག་མེད་གསར་དུའམ་དང་པོར་མངོན་སུམ་
དུ་རྟོགས་ཟིན་པའི་ཕྱིར། །
ཁ་ཅིག ཕྱིར་འོང་འབྲས་གནས་ཀྱི་མངོན་རྟོགས་ཆོས་ཅན། ཁྱོད་
ལ་བསྲབས་པའི་ས་ཞེས་བྱ་སྟེ། འདོད་ཉོན་སུམ་གཉིས་སྤངས་ཏེ་བསྲབས་
མོར་བྱས་པའི་ཕྱིར་ཞེས་ཟེར་བ་མི་འཐད་དེ། འདོད་ཉོན་སུམ་གཉིས་སྤངས་
པ་ལ་སྤོང་བྱེད་སྒོམ་ལམ་བར་ཆད་མེད་ལམ་ཐོབ་དགོས་པས། ཕྱིར་འོང་འབྲས་
གནས་ཡིན་ན། སྒོམ་ལམ་པ་ཡིན་པས་ཁྱབ་པར་ཐལ་བ་དང་། དེ་ལྟར་ན་དེ་
ཡིན་ན། མཐོང་ལམ་པ་མ་ཡིན་པས་ཁྱབ་པར་ཐལ་བ་དང་། ཐོད་རྒལ་བའི་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཕྱིར་འོང་ཞུགས་པ་ཁས་ལེན་དགོས་པས། མཐོང་ལམ་གྱི་སྔ་རོལ་ཏུ་སྒོམ་ལམ་
བར་ཆད་མེད་ལམ་ཐོབ་པ་ཡོད་པར་ཐལ་བ་སོགས་ཀྱི་སྐྱོན་ཡོད་པའི་ཕྱིར། །
ཡང་ཁ་ཅིག ཕྱིར་མི་འོང་འབྲས་གནས་ཀྱི་མངོན་རྟོགས་ཆོས་ཅན།
ཁྱོད་ལ་འདོད་ཆགས་དང་བྲལ་བའི་ས་ཞེས་བྱ་སྟེ། འདོད་ཉོན་མཐའ་དག་
ལ་ཆགས་པ་དང་བྲལ་བའི་ཕྱིར་ཞེས་ཟེར་བ་ནི་མ་བརྟག་པ་སྟེ། སྔ་མ་ལ་
བརྗོད་པའི་འགལ་འདུ་རྣམས་སོ་ན་གནས་ཤིང་། ཁྱད་པར་འདོད་ཉོན་མཐའ་
དག་ལ་ཆགས་པ་དང་བྲལ་བའི་སློབ་པ་ཁས་ལེན་པ་ནི་རྣམ་པར་མི་འཚམ་པ་
ཆེན་པོ་སྟེ། དེ་ལྟར་ན། ཁམས་གསུམ་གྱི་སྒོམ་སྤང་ཉོན་མོངས་རིམ་གྱིས་
སྤངས་པའི་གང་ཟག་ཁས་ལེན་དགོས་པས་དེ་མི་འཐད་པའི་ཕྱིར། དེར་ཐལ།
ཁམས་གསུམ་གྱིས་སྒོམ་སྤང་རིམ་གྱིས་སྤངས་པའི་གང་ཟག་མེད་པའི་ཕྱིར།
དེར་ཐལ། ཉོན་མོངས་སྤངས་པའི་གང་ཟག་ཡིན་ན། ཁམས་གསུམ་གའི་
ཉོན་མོངས་ཅིག་ཅར་དུ་སྤངས་པའི་གང་ཟག་ཡིན་པས་ཁྱབ་པའི་ཕྱིར། དེར་
ཐལ། འདོད་ཉོན་སྤངས་པའི་གང་ཟག་ཡིན་ན། སྲིད་ཉོན་སྤངས་པའི་གང་
ཟག་ཡིན་པས་ཁྱབ་པའི་ཕྱིར། དེར་ཐལ། འདོད་པའི་སས་བསྡུས་ཀྱི་གང་
ཟག་གི་བདག་འཛིན་སྤངས་པའི་གང་ཟག་ཡིན་ན། སྲིད་རྩེའི་སས་བསྡུས་ཀྱི་
གང་ཟག་གི་བདག་འཛིན་སྤངས་པའི་གང་ཟག་ཡིན་པས་ཁྱབ་པའི་ཕྱིར། དྲི་
མ་མེད་པའི་རིགས་པ་ཡང་དག་གིས་གཏན་ལ་ཕབ་པའི་གནད་འདི་ལ་ད་ནས་
ངེས་པར་རྙེད་པར་གྱིས་ཤིག
ཁ་ཅིག ཁམས་གསུམ་གྱི་ཉོན་མོངས་རིམ་གྱིས་སྤངས་པ་ཡོད་དེ། འདོད་



ལེགས་བཤད་འོད་དཀར་ཕྲེང་བ། །
ཉོན་སྤངས་པའི་ཕྱིར་འོང་དང་ཕྱིར་མི་འོང་ཡོད་པར་གཞུང་དུ་མར་བཤད་པའི་
ཕྱིར། ཟེར་བ་ནི། ལེགས་བཤད་གསེར་ཕྲེང་ལས། ཞུགས་པ་དེས་འདོད་
ཉོན་དྲུག་པ་སྤངས་པ་ན་ཕྱིར་འོང་སྟེ། རྣམ་པ་དྲུག་པ་ཟད་གྱུར་པ། །དེ་ནི་
ལན་གཅིག་ཕྱིར་འོང་བ། །ཞེས་པའོ། །ཞེས་དང་། དེས་སྒོམ་སྤང་དགུ་པ་
སྤངས་པ་ན་ཕྱིར་མི་འོང་སྟེ། མཛོད་ལས། དེ་དགུ་ཟད་པས་ཕྱིར་མི་འོང་། །ཞེས་
སོ༑ ༑ཞེས་དང་། འདོད་པའི་ཉོན་མོངས་ཆེན་པོ་གསུམ་སྤངས་པའི་ལམ་
སྐྱེ་བར་འགྱུར་ཞིང་ཞེས་དང་། རྣམ་བཤད་ལས། ཕྱིར་འོང་འབྲས་གནས་
ཁྱད་པར་ཅན་བར་ཆད་གཅིག་པ་ནི། འདོད་ཉོན་བདུན་ནམ་བརྒྱད་སྤངས་
ཤིང་། ཞེས་དང་། མཐོང་ལམ་གྱི་སྔོན་དུ་འདོད་པའི་དགུ་པ་ནས་ཅི་ཡང་
གི་དགུ་པའི་བར་གང་རུང་སྤངས་པ་ནི་ཁྱད་པར་རོ། །ཞེས་དང་། མཐོང་
ལམ་གྱི་རྗེས་སུ་འདོད་ཉོན་བདུན་པ་སྤོང་བ་ལ་བརྩོན་པ་ནས་དགུ་པ་སྤོང་བ་ལ་
བརྩོན་པའི་བར་རོ། །ཞེས་སོགས་གསུངས་པ་ལ་བརྟེན་པར་སྣང་ཞིང་། དེ་
ལྟར་གསུངས་པ་ནི། བདག་མེད་པའི་དོན་ལ་བློ་ཁ་མ་ཕྱོགས་པའི་གདུལ་བྱ་
དབང་རྟུལ་རྣམས་རིམ་གྱིས་བདག་མེད་པའི་ལམ་ལ་དྲངས་པའི་ཕྱིར། འཇིག་
རྟེན་པའི་ལམ་གྱིས་འདོད་པ་སོགས་ལས་འདའ་བར་ཆོས་མངོན་པའི་མདོ་ལས་
སྒྲས་ཟིན་ཚོད་ཀྱིས་བསྟན་པ་ལྟར་བཤད་པ་ཙམ་ཡིན་པའི་ཕྱིར། དེར་ཐལ།
གསེར་ཕྲེང་ལས། ཞི་རགས་ཀྱི་རྣམ་པ་ཅན་གྱི་ལམ་གྱིས་ཁམས་རྣམས་ལས་
འདས་པར་ཆོས་མངོན་པའི་མདོ་དེ་དང་དེ་ལས་གསུངས་པ་ནི། གདུལ་བྱ་
དབང་རྟུལ་སྲིད་པ་ལ་ཡོན་ཏན་དུ་ལྟ་ཞིང་སྤངས་པའི་བློ་འཇུག་པར་རེ་ཞིག་བདག་
64



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
མེད་པར་བསྟན་པའི་སྣོད་དུ་མི་རུང་བ་ལ། རིམ་གྱིས་བདག་མེད་པའི་ལམ་
ལ་དྲངས་པའི་ཕྱིར། ཞེས་སོགས་གསུངས་པའི་ཕྱིར། གཞན་ཡང་། ཕྱིར་
མི་འོང་གིས་འདོད་ཉོན་མཐའ་དག་ལ་ཆགས་པ་དང་བྲལ་བར་མི་འཐད་པར་
ཐལ། འདོད་ཉོན་མཐའ་དག་ལ་ཆགས་པ་དང་བྲལ་ན། འདོད་པའི་ཉོན་
མོངས་མངོན་པར་གྱུར་པ་ལ་ཆགས་པ་དང་བྲལ་དགོས་པ་གང་ཞིག དེ་མི་
འཐད་པའི་ཕྱིར། ལམ་སྔ་མས་ནི་ས་དེ་དག་ཏུ་ཉོན་མོངས་མངོན་གྱུར་པ་ཡང་
ཐམས་ཅད་ལྟ་ཞོག་ས་དེ་དག་ལ་སྲེད་པའི་སྒོ་ནས་མཆོག་ཏུ་ལྟ་བ་ཙམ་ཞིག་ཉམས་
སྨོད་པར་བྱེད་ཀྱི་སྲེད་པ་མངོན་གྱུར་པ་ཐམས་ཅད་འགོག་པར་མི་ནུས་ཏེ།
བདག་དང་བདག་གི་བར་ཆགས་པ་ནི་ལམ་དེ་དང་རྒྱུད་གཅིག་ལ་དུས་གཅིག་
ཏུ་མངོན་གྱུར་ཏུ་འཇུག་པ་དང་། དེས་དེའི་རྒྱུ་བདག་དང་བདག་གིར་འཛིན་
པ་ལ་མི་གནོད་པའི་ཕྱིར་རོ། །ཞེས་གསུངས་པའི་ཕྱིར། གཞན་ཡང་། རྩ་
བའི་དམ་བཅའ་དེ་མི་འཐད་པར་ཐལ། དེ་ལྟར་ན། དངོས་གཞི་ཐོབ་པའི་
གང་ཟག་ཡིན་ན། འོག་སའི་ཉོན་མོངས་མངོན་གྱུར་པ་ལྡོག་པའི་གང་ཟག་
ཡིན་དགོས་པ་ལ་དེ་མི་འཐད་པའི་ཕྱིར། དེར་ཐལ། གསེར་ཕྲེང་ལས། དེས་
ན་ངེས་པའི་དོན་དུ་ན་གོང་མའི་སེམས་ཐོབ་ཀྱང་འོག་སའི་ཉོན་མོངས་མངོན་
གྱུར་པ་ཀུན་ལྡོག་མི་དགོས་ཏེ། འོག་མའི་རྟེན་ལ་གོང་མའི་སེམས་ཐོབ་པའི་
ཚུར་མཐོང་གི་ཉོན་ཡིད་བཞིན་ནོ། །ཞེས་གསུངས་པའི་ཕྱིར། དེས་ན་དགེ་
འདུན་ཉི་ཤུ་དང་བསམ་གཟུགས་ཀྱི་སྐབས་སུ་ཕྱིར་མི་འོང་སོགས་ཀྱིས་འདོད་
ཉོན་སྤངས་པར་བཤད་པ་ནི་ཆོས་མངོན་པར་སྒྲས་ཟིན་ལྟར་བཤད་པ་མ་གཏོགས་
65



-
--
ལེགས་བཤད་འོད་དཀར་ཕྲེང་བ།
འཐད་སྒྲུབ་ཀྱིས་རང་ལུགས་བཤད་པ་མ་ཡིན་པའི་ཕྱིར། འདི་དེར་ཐལ། གསེར་
ཕྲེང་ལས། རྣམ་གཞག་འདི་སྔར་གང་ཟག་གི་སྐབས་དང་བསམ་གཏན་དང་
གཟུགས་མེད་པའི་སྐབས་སུ་སྤང་བྱ་འཇོམས་ཚུལ་བསྟན་པ་རྣམས་དང་
འགལ་བར་མི་བསམ་སྟེ། དེ་ནི་ཆོས་མངོན་པ་ནས་སྒྲས་ཟིན་ཚོད་ཀྱིས་
བསྟན་པ་རྣམས་ལྟར་བཤད་ཀྱི་དགོངས་པ་གང་དུ་འཐད་དཔྱད་པ་མིན་པས་
སོ༑ ༑ཞེས་གསུངས་པའི་ཕྱིར།
ཁ་ཅིག་ན་རེ། དེ་མི་འཐད་པར་ཐལ། རྗེ་ཡབ་སྲས་ཀྱི་ཡིག་ཆ་ལས།
འཇིག་རྟེན་པའི་སྒོམ་སྤངས་སུ་གྱུར་པའི་ཉོན་མོངས་ཞེས་པའི་ཐ་སྙད་མཛད་
པ་མེད་པའི་ཕྱིར། ཟེར་བ་ནི། བློ་ཆུང་གི་གཏམ་ཡིན་ཏེ། འཇམ་མགོན་
བླ་མ་ཡབ་སྲས་ཀྱི་ལེགས་པར་བཤད་པ་རྣམས་ལས་འཇིག་རྟེན་པའི་སྒོམ་ལམ་
བར་ཆད་མེད་ལམ་དང་། འཇིག་རྟེན་ལས་འདས་པའི་སྒོམ་ལམ་བར་ཆད་
མེད་ལམ་གྱི་ཐ་སྙད་དངོས་སུ་མཛད་ནས་སྤང་གཉེན་གྱི་རྣམ་གཞག་གཏན་
ལ་ཕབ་ཡོད་པ་གང་ཞིག སྤོང་བྱེད་འཇིག་རྟེན་པའི་སྒོམ་ལམ་བར་ཆད་མེད་
ལམ་གཏན་ལ་ཕབ་པས་སྤང་བྱ་འཇིག་རྟེན་པའི་སྒོམ་སྤངས་སུ་གྱུར་པའི་ཉོན་
མོངས་དོན་གྱིས་འགྲུབ་པའི་ཕྱིར། རྟགས་དང་པོ་བསྒྲུབ་མི་དགོས་ཤིང་། རྟགས་
གཉིས་པ་དེར་ཐལ། སྤང་བྱ་མེད་པའི་སྤོང་བྱེད་གཉེན་པོ་བར་ཆད་མེད་ལམ་
མི་འཐད་ལ། འཇིག་རྟེན་པའི་སྒོམ་ལམ་བར་ཆད་མེད་ལམ་གྱི་ངོས་སྐལ་
གྱི་སྤང་བྱ་ལ་འཇིག་རྟེན་ལས་འདས་པའི་སྒོམ་སྤང་ཉོན་མོངས་རིགས་པས་
མི་འཐད་པའི་ཕྱིར། དེས་ན་འཇིག་རྟེན་པའི་སྒོམ་སྤངས་སུ་གྱུར་པའི་ཉོན་
66



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
མོངས་ཞེས་པ་ནི། འཇིག་རྟེན་པའི་སྒོམ་ལམ་བར་ཆད་མེད་ལམ་གྱིས་ཉམས་
སྨད་པར་བྱེད་ནུས་པའི་རིགས་སུ་གནས་པ་ལ་བྱེད་དམ་སྙམ་མོ། རྒྱས་པར་
གཞུང་ལུགས་ཆེན་པོ་རྣམས་ལས་ཤེས་པར་བྱའོ། །ཉན་ཐོས་དགྲ་བཅོམ་པའི་
མངོན་རྟོགས། དམན་པ་ས་བརྒྱད་ཀྱི་ནང་ཚན་དུ་གྱུར་པའི་བྱས་པ་རྟོགས་
པའི་ས་ཡིན་ཟེར་བ་དང་། རང་སངས་རྒྱས་ཀྱི་མངོན་རྟོགས། སྲིད་པ་ཐ་
མའི་ཚེ་སློབ་དཔོན་གཞན་ལ་བརྟེན་མི་དགོས་པའི་ཡོན་ཏན་དང་ལྡན་པའི་མཁྱེན་
པ་ཡིན་པའི་ཕྱིར་ཞེས་ཟེར་བ་སོགས་ལ། ཆོས་ཅན་རྫས་སྤྱི་མ་དང་། སྤང་
བྱ་ཅིག་ཅར་བའི་ཉན་ཐོས་དགྲ་བཅོམ་པའི་མངོན་རྟོགས་དམན་པ་ས་བརྒྱད་
ཀྱི་ནང་ནས་བྱས་པ་རྟོགས་པའི་ས་ཡིན་མིན་དང་། རང་སངས་རྒྱས་ཀྱི་མངོན་
རྟོགས། བསེ་རུ་ལྟ་བུའི་རང་རྒྱལ་གྱི་མངོན་རྟོགས་ཡིན་མིན་སོགས་སྤྲོ་བྱ་
མང་ཡང་རེ་ཞིག་བཞག་གོ། །གཉིས་པ་ཐེག་ཆེན་གྱི་སའི་རྣམ་གཞག་འོག་
ཏུ་འཆད་པར་འགྱུར་རོ། །
གཉིས་པ། ལམ་གྱི་རྣམ་གཞག་འཆད་པ།
ལམ་གྱི་རྣམ་གཞག་འཆད་པ་ལ་གཉིས། ལམ་གྱི་རྣམ་གཞག་སྤྱིར་བསྟན་
པ༑ ཐེག་པ་གསུམ་གྱི་ལམ་གྱི་རྣམ་གཞག་བྱེ་བྲག་དུ་བཤད་པའོ། །།
དང་པོ། ལམ་གྱི་རྣམ་གཞག་སྤྱིར་བསྟན་པ།
ལམ་གྱི་རྣམ་གཞག་སྤྱིར་བསྟན་པ་ལ་གཉིས། སྤྱིའི་དོན་དང་། མཐའ་
དཔྱད་པའོ། །
དང་པོ་ནི། ངེས་འབྱུང་གི་བསམ་པ་བཅོས་མ་མ་ཡིན་པས་ཟིན་པའི་



ལེགས་བཤད་འོད་དཀར་ཕྲེང་བ།
ལམ་ཞུགས་ཀྱི་མངོན་རྟོགས་ཀྱི་རེགས་སུ་གནས་པ་དེ། ལམ་གྱི་མཚན་ཉིད།
ཐར་ལམ། མཁྱེན་པ། ཡེ་ཤེས། མངོན་རྟོགས་རྣམས་དོན་གཅིག དབྱེ་ན་
ལྔ་ཡོད་དེ། ཚོགས་ལམ། སྦྱོར་ལམ། མཐོང་ལམ། སྒོམ་ལམ། མི་སློབ་
ལམ་མོ། ཆོས་མངོན་རྟོགས་ཚོགས་ལམ་གྱི་མཚན་ཉིད། ཚོགས་ལམ། དད་
པའི་ས། ཐར་པ་ཆ་མཐུན། ཆོས་མངོན་རྟོགས་རྣམས་མིང་གི་རྣམ་གྲངས་
ཡིན་ནོ། །ཚོགས་ལམ་པའི་རྒྱུད་ཀྱི་མངོན་རྟོགས་ཆོས་ཅན། ཁྱོད་ལ་ཚོགས་
ལམ་ཞེས་བརྗོད་པའི་རྒྱུ་མཚན་ཡོད་དེ། ཐར་པ་ཐོབ་ཕྱིར་དུ་ཚོགས་གསོག་
པའི་ལམ་གྱི་ཐོག་མའམ་དང་པོ་ཡིན་པས་དེ་ལྟར་བརྗོད་པའི་ཕྱིར། ཡང་དེ་
ཆོས་ཅན། ཁྱོད་ལ་དད་པའི་ས་ཞེས་བརྗོད་པའི་རྒྱུ་མཚན་ཡོད་དེ། དད་པ།
བརྩོན་འགྲུས། དྲན་པ། ཏིང་ངེ་འཛིན། ཤེས་རབ་ལྔ་ལ་གཙོ་བོར་མཁས་
པའི་གནས་སྐབས་ཀྱི་ལམ་ཡིན་པས་རྒྱུ་མཚན་གྱིས་དེ་ལྟར་བརྗོད་པའི་ཕྱིར།
དད་སོགས་ལ་མཁས་ཚད་ཐེག་པ་རང་རང་གི་ཚོགས་ལམ་གྱི་སྐབས་སུ་འཆད་
པས་དེར་ཤེས་པར་བྱའོ། །དེ་ཆོས་ཅན། ཁྱོད་ལ་ཐར་པ་ཆ་མཐུན་ཞེས་
བརྗོད་པའི་རྒྱུ་མཚན་ཡོད་དེ། ཉོན་སྒྲིབ་སྤངས་པའི་འགོག་བདེན་ནི་ཐར་པ་
དང་། དེའི་ཕྱོགས་གཅིག་ཉོན་སྒྲིབ་ཀུན་བཏགས་སྤངས་པའི་འགོག་བདེན་
ནི་ཐར་པའི་ཆ་དང་། དེ་ཐོབ་པ་དང་རྗེས་སུ་མཐུན་པའི་གནས་སྐབས་ཀྱི་ལམ་
ཡིན་པས་དེ་ལྟར་བརྗོད་པའི་ཕྱིར། ཡང་ན། ཐར་པར་བགྲོད་པའི་ལམ་གྱི་
མགོ་ཚུགས་པས་ན་ཐར་པ་ཆ་མཐུན་དང་། ཞེས་གཞུང་ཆེན་མོ་རྣམས་ལས་
ཀྱང་འབྱུང་བའི་ཕྱིར། ཡང་དེ་ཆོས་ཅན། ཁྱོད་ལ་ཆོས་མངོན་རྟོགས་ཞེས་
58



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
བརྗོད་པའི་རྒྱུ་མཚན་ཡོད་དེ། ཆོས་གསུང་རབ་ཀྱི་ཚིག་དོན་གཙོ་བོར་ཐོས་
བསམ་གྱིས་གཏན་ལ་འབེབས་པའི་གནས་སྐབས་ཀྱི་ལམ་ཡིན་པས་དེ་ལྟར་བརྗོད་
པའི་ཕྱིར། དོན་མངོན་རྟོགས། སྦྱོར་ལམ་གྱི་མཚན་ཉིད། སྦྱོར་ལམ། ངེས་
འབྱེད་ཆ་མཐུན། ངེས་འབྱེད་ཡན་ལག དོན་མངོན་རྟོགས་རྣམས་དོན་གཅིག
སྦྱོར་ལམ་པའི་རྒྱུད་ཀྱི་མངོན་རྟོགས་དེ་ལ་སྦྱོར་ལམ་ཞེས་བརྗོད་པའི་རྒྱུ་མཚན་
ཡོད་དེ། ཐེག་པ་རང་རང་གི་མཐོང་ལམ་ལ་སྦྱོར་བར་བྱེད་པས་ན་དེ་ལྟར་
བརྗོད་པའི་ཕྱིར། ཡང་དེ་ལ་ངེས་འབྱེད་ཆ་མཐུན་ཞེས་བརྗོད་པའི་རྒྱུ་མཚན་
ཡོད་དེ། ངེས་འབྱེད་ནི་མཐོང་ལམ་ཡིན་ལ། དེ་དང་ཆ་མཐུན་པས་ན་དེ་
ལྟར་བརྗོད་པའི་ཕྱིར། ཡང་ན། མཐོང་ལམ་ལ་ཕན་འདོགས་པའི་ཉེར་རྒྱུ་
ཡིན་པས་ངེས་འབྱེད་ཆ་མཐུན་ཞེས་གཞུང་ཆེན་མོ་དག་ལས་ཀྱང་འབྱུང་
ངོ་༑ ༑ཡང་དེ་ལ་ངེས་འབྱེད་ཡན་ལག་ཅེས་བརྗོད་པའི་རྒྱུ་མཚན་ཡོད་དེ། རང་
འབྲས་མཐོང་ལམ་ཐོབ་བྱེད་ཀྱི་ཡན་ལག་ཡིན་པས་ན་དེ་ལྟར་བརྗོད་པའི་ཕྱིར།
མཐོང་ལམ་ཆོས་ཅན། ཁྱོད་ལ་ངེས་འབྱེད་ཅེས་བརྗོད་པའི་རྒྱུ་མཚན་ཡོད་
དེ༑ མཐོང་སྤང་ལས་ངེས་པར་བྱེད་པས་ན་དེ་ལྟར་བརྗོད་པའི་ཕྱིར། བདེན་
པ་མངོན་རྟོགས་མཐོང་ལམ་གྱི་མཚན་ཉིད། མཐོང་ལམ་དང་། བདེན་པ་
མངོན་རྟོགས་སོགས་དོན་གཅིག མཐོང་ལམ་པའི་རྒྱུད་ཀྱི་མངོན་རྟོགས་དེ་
ལ་མཐོང་ལམ་ཞེས་བརྗོད་པའི་རྒྱུ་མཚན་ཡོད་དེ། བདེན་བཞི་མངོན་སུམ་
དུ་གསར་དུ་མཐོང་བའི་གནས་སྐབས་ཀྱི་ལམ་ཡིན་པས་ན་དེ་ལྟར་བརྗོད་པའི་
ཕྱིར། དེ་ལ་བདེན་པ་མངོན་རྟོགས་ཞེས་བརྗོད་པའི་རྒྱུ་མཚན་ཡོད་དེ། བདག་



ལེགས་བཤད་འོད་དཀར་ཕྲེང་བ།
མེད་ཕྲ་རགས་མངོན་སུམ་དུ་གསར་དུ་རྟོགས་པའི་གནས་སྐབས་ཀྱི་ལམ་ཡིན་
པས་ན་དེ་ལྟར་བརྗོད་པའི་ཕྱིར། རྗེས་ལ་མངོན་རྟོགས་སྒོམ་ལམ་གྱི་མཚན་
ཉིད། སྒོམ་ལམ། རྗེས་ལ་མངོན་རྟོགས་སོགས་དོན་གཅིག དེ་ལྟ་བུའི་མངོན་
རྟོགས་ལ་སྒོམ་ལམ་ཞེས་བརྗོད་པའི་རྒྱུ་མཚན་ཡོད་དེ། བདེན་པ་མངོན་སུམ་
དུ་རྟོགས་ཟིན་པའི་ལམ་གྱི་རྒྱུན་སྒོམ་པར་བྱེད་པའི་གནས་སྐབས་ཀྱི་ལམ་ཡིན་
པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཉོན་སྒྲིབ་སྤངས་པའི་མཁྱེན་
པ་མི་སློབ་ལམ་གྱི་མཚན་ཉིད། མི་སློབ་ལམ། ཉོན་སྒྲིབ་སྤངས་པའི་མཁྱེན་
པ༑ དགྲ་བཅོམ་པའི་མཁྱེན་པ་རྣམས་དོན་གཅིག ཐེག་པ་རང་ལམ་གྱི་འབྲས་
བུ་ཐོབ་ཕྱིར་དུ་སློབ་མི་དགོས་པས་ན་དེ་ལྟར་བརྗོད་པའི་ཕྱིར།
གཉིས་པ་མཐའ་དཔྱད་པ་ལ། ཁ་ཅིག མཁྱེན་པ། ཡེ་ཤེས། མངོན་
རྟོགས། སྒྲུབ་པ་རྣམས་དོན་གཅིག་མིང་གི་རྣམ་གྲངས་སོ་ཞེས་ཟེར་བ་མི་
འཐད་དེ། དེ་ལྟར་ན། ཉན་ཐོས་ཀྱི་དེ་དག་མིང་གི་རྣམ་གྲངས་ཡིན་པར་
ཐལ། འདོད་པའི་ཕྱིར། འདོད་ན། ཐེག་ཆེན་གྱི་མཁྱེན་པ་དང་ཡེ་ཤེས་
མངོན་རྟོགས་སྒྲུབ་པ་རྣམས་རྣམ་གྲངས་ཡིན་པར་ཐལ། འདོད་པའི་ཕྱིར།
འདོད་ན། ཐེག་ཆེན་གྱི་མངོན་རྟོགས་ཡིན་ན། ཐེག་ཆེན་གྱི་སྒྲུབ་པ་ཡིན་པས་
ཁྱབ་པར་ཐལ། འདོད་པའི་ཕྱིར། འདོད་ན། རྣམ་མཁྱེན་ཆོས་ཅན། ཐེག་
ཆེན་གྱི་སྒྲུབ་པ་ཡིན་པར་ཐལ། ཐེག་ཆེན་གྱི་མངོན་རྟོགས་ཡིན་པའི་ཕྱིར། རྟགས་
སྒྲུབ་མི་དགོས་ལ། འདོད་ན། རྒྱལ་བའི་སྲས་པོ་སེངྒེ་བཟང་པོའི་འགྲེལ་ཆེན་
སོགས་ལས་མངོན་རྟོགས་བརྒྱད་པ་ལ་སྒྲུབ་པ་མི་འོང་བའི་དོགས་དཔྱོད་མཛད་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཚུལ་ལ་བློ་ཁ་མ་ཕྱོགས་པའི་རང་རྟགས་འབའ་ཞིག་གོ། །
ཡང་ཁ་ཅིག ལམ་དང་། མཁྱེན་པ། ཡེ་ཤེས་སོགས་དོན་གཅིག་མ་
ཡིན་ཏེ། ལམ་ཡིན་ན། མཁྱེན་པ་དང་ཡེ་ཤེས་གཉིས་རེ་རེ་ནས་ཡིན་པས་
མ་ཁྱབ། མཁྱེན་པ་ཡིན་ནའང་ལམ་ཡིན་པས་མ་ཁྱབ་པའི་ཕྱིར་ཞེས་ཟེར་བ་
མི་འཐད་དེ། དེ་ནི་གྲུབ་མཐའ་གོང་འོག་བསྲེས་པའི་བཤད་པ་ཡིན་པའི་ཕྱིར།
འདི་དེར་ཐལ། བྱེ་སྨྲས་མཁྱེན་པ་དང་ཡེ་ཤེས་གཉིས་པོ་གང་རུང་ཡིན་ན།
ཤེས་པ་ཡིན་པས་ཁྱབ་པ་དང་། ལམ་ལ་ཐོབ་པ་དང་ཟག་མེད་ཀྱི་སྡོམ་པ་འཇོག་
པས་དེས་མ་ཁྱབ་པའི་ཕྱིར་ཞེས་ཟེར་བ་དང་། མཁྱེན་པ་ལའང་ལམ་གྱིས་
ཀྱང་མ་ཁྱབ་སྟེ། གནས་དང་གནས་མིན་མཁྱེན་པའི་སྟོབས་སོགས་ཀྱི་ངོ་བོར་
གྱུར་པའི་ཀུན་རྫོབ་ཤེས་པ་ལམ་མ་ཡིན་པའི་ཕྱིར་ཞེས་འདོད་དོ། །ལུགས་
འདིར་དེ་འདྲའི་རྣམ་གཞག་མི་འཐད་པའི་ཕྱིར།
མངོན་པ་འོག་མའི་གྲུབ་མཐའ་ལ་གོམས་པ་ཁ་ཅིག ཉན་ཐོས་ཀྱི་ཚོགས་
ལམ་ཆོས་ཅན། ལམ་བདེན་ཡིན་པར་ཐལ། ལམ་ཡིན་པའི་ཕྱིར། ཁྱབ་སྟེ།
ལམ་དང་ལམ་བདེན་གཉིས་དོན་གཅིག་ཡིན་པའི་ཕྱིར་ཞེས་འཕེན་པ་མི་འཐད་
དེ༑ དེ་ནི་བྱེ་བྲག་སྨྲ་པའི་ལུགས་ཡིན་པའི་ཕྱིར་ཏེ། ལུགས་དེ་ལ་ཚོགས་སྦྱོར་
གཉིས་པོ་གང་རུང་ཡིན་ན། ལམ་མ་ཡིན་པས་ཁྱབ་པ་དང་། ལམ་དང་ལམ་
བདེན་དོན་གཅིག་ཏུ་འདོད་པ་དང་། ཚོགས་ལམ་པས་ལམ་མ་ཐོབ་ཀྱང་། ལམ་
ཞུགས་ཡིན་པ་མི་འགལ་བ་དང་། ཉན་ཐོས་ཚོགས་ལམ་པ་ཆོས་ཅན། ཁྱོད་
ལམ་ཞུགས་མ་ཡིན་པར་ཐལ། ཁྱོད་ཀྱི་རྒྱུད་ལ་ལམ་མེད་པའི་ཕྱིར། ཞེས་



ལེགས་བཤད་འོད་དཀར་ཕྲེང་བ། །
པ་ལ་ཁྱབ་མེད་ཀྱི་ལན་འདེབས་པ་གང་ཞིག ལུགས་འདིར་དེ་ལྟར་མི་འཐད་
པའི་ཕྱིར། དེས་ན་གྲུབ་མཐའ་སོ་སོའི་ཐུན་མོང་མ་ཡིན་པའི་རྣམ་གཞག་རྣམས་
མ་འདྲེས་པར་བྱེད་པ་གལ་ཆེའོ། །
མཁས་པ་ཁ་ཅིག མི་སློབ་ལམ་གྱི་མཚན་ཉིད་ཀྱི་ཟུར་དུ་ཆ་བཞག་མཛད་
པ་དང་། ཉན་ཐོས་ཀྱི་མི་སློབ་ལམ་དང་། རང་རྒྱལ་གྱི་མི་སློབ་ལམ། ཐེག་
ཆེན་གྱི་མི་སློབ་ལམ་གསུམ་མི་སློབ་ལམ་གྱི་སྒྲས་བརྗོད་ཀྱི་དབྱེ་བར་མཛད་པ་
སོགས་ལ་རིགས་པའི་འཕྲུལ་གྱིས་སྤྲོ་ཚུལ་མཐའ་ཡས་པ་ཡོད་ཀྱང་རེ་ཞིག་
བཞག་གོ། །
གཉིས་པ། ཐེག་པ་སོ་སོའི་ལམ་གྱི་རྣམ་གཞག་བྱེ་བྲག་ཏུ་བཤད་པ།
ཐེག་པ་སོ་སོའི་ལམ་གྱི་རྣམ་གཞག་བྱེ་བྲག་ཏུ་བཤད་པ་ལ་གསུམ། ཉན་
ཐོས་ཀྱི་ལམ་བཤད་པ། རང་རྒྱལ་གྱི་ལམ་བཤད་པ། ཐེག་ཆེན་གྱི་ལམ་
བཤད་པའོ། །
དང་པོ། ཉན་ཐོས་ཀྱི་ལམ་བཤད་པ།
ཉན་ཐོས་ཀྱི་ལམ་བཤད་པ་ལ་གཉིས། སྤྱིའི་དོན་དང་། མཐའ་དཔྱད་པའོ། །
དང་པོ་ནི། ངེས་འབྱུང་གི་བསམ་པ་བཅོས་མ་མ་ཡིན་པས་ཟིན་པའི་
ཉན་ཐོས་ལམ་ཞུགས་ཀྱི་མངོན་རྟོགས་དེ། ཉན་ཐོས་ཀྱི་ལམ་གྱི་མཚན་ཉིད།
དབྱེ་ན་ལྔ་ཡོད། ཚོགས་ལམ། སྦྱོར་ལམ། མཐོང་ལམ། སྒོམ་ལམ། མི་
སློབ་ལམ་མོ། །ཉན་ཐོས་ཀྱི་ཆོས་མངོན་རྟོགས་དེ། ཉན་ཐོས་ཀྱི་ཚོགས་
ལམ་གྱི་མཚན་ཉིད། ཉན་ཐོས་ཀྱི་ཚོགས་ལམ། ཉན་ཐོས་ཀྱི་ཐར་པ་ཆ་
72



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
མཐུན། ཉན་ཐོས་ཀྱི་དད་པའི་ས། ཉན་ཐོས་ཀྱི་ཆོས་མངོན་རྟོགས་རྣམས་
མིང་གི་རྣམ་གྲངས་སོ། །སྒྲ་བཤད་སྔར་བཤད་པ་ལྟར་རོ། །ཉན་ཐོས་ཚོགས་
ལམ་པ་ཆོས་ཅན། ཁྱོད་དད་སོགས་ཡུལ་ལྔ་ལ་མཁས་པའི་ཚད་ཡོད་དེ། དེ་
ཡང་ཉན་ཐོས་ཀྱི་ཐེག་པའི་གཞི་ལམ་འབྲས་གསུམ་ཇི་ལྟ་བ་བཞིན་སྟོན་པའི་
དགེ་བའི་བཤེས་གཉེན་ལ་བླུན་དད་དུ་མ་སོང་བར་སྐུ་གསུང་ཐུགས་ཀྱི་ཡོན་
ཏན་ལ་མི་ཕྱེད་པའི་དད་པ་བརྟན་པོ་ཐོབ་པ་ཞིག་དགོས་ཏེ། ཐེག་པ་རང་རང་
གི་ཐོབ་བྱའི་འབྲས་བུ་ཕུན་སུམ་ཚོགས་པ་དེ། རྒྱུ་མེད་རྐྱེན་མེད་ལས་བྱུང་
བ་མ་ཡིན་པར་རྒྱུ་ཕུན་སུམ་ཚོགས་པ་བརྩེ་བ་སྙིང་རྗེ་དང་། བདག་མེད་རྟོགས་
པའི་ཤེས་རབ་སོགས་སྐྱབས་འགྲོས་ཟིན་པའི་ཐབས་ཤེས་ཁྱད་པར་ཅན་ཉམས་
སུ་བླངས་པ་ལས་ཐོབ་དགོས་སྙམ་དུ་བདེན་གཉིས་ཀྱི་རྣམ་དབྱེ་ཕྱིན་ཅི་མ་ལོག་
པ་ཤེས་པ་དེ། སྐབས་འདིའི་དད་པ་ལ་མཁས་པའི་ཚད་དང་། གང་ཉམས་
སུ་ལེན་པའི་ཚེ་ཐབས་ཤེས་ཡ་མ་བྲལ་བར་ཉམས་སུ་ལེན་ཤེས་པ་དེ། སྐབས་
འདིའི་བརྩོན་འགྲུས་ལ་མཁས་པའི་ཚད་དང་། གང་ཉམས་སུ་ལེན་པའི་ཚེ་
དང་པོ་ཀུན་སློང་གི་སྐབས་སུ་སེམས་གསལ་བཏབ་པ་དེ་དྲན་པའི་རྒྱུན་བསྐྱངས་
ཏེ་སྦྱོར་དངོས་མཇུག་གསུམ་གང་གི་སྐབས་སུ་དྲན་འདུན་དུ་རེ་བ་ཡོད་དགོས་
པའི་གནད་ཡོངས་སུ་ཤེས་པ་ནི། སྐབས་འདིའི་དྲན་པ་ལ་མཁས་ཚད་དང་།
ཐེག་དམན་གྱི་ཏིང་ངེ་འཛིན་རྣམ་པར་གཡེང་བ་སོགས་དང་མ་འདྲེས་པའི་
སེམས་རྩེ་གཅིག་ལ་སྐབས་འགྲོས་ཟིན་པའི་ཐབས་ཁྱད་པར་ཅན་དེ་གང་ཟག་
གི་བདག་མེད་རྟོགས་པའི་ཤེས་རབ་དང་ཡ་མ་བྲལ་བར་ཉམས་སུ་ལེན་ཤེས་
73



ལེགས་བཤད་འོད་དཀར་ཕྲེང་བ།
པ་དེ། སྐབས་འདིའི་ཏིང་ངེ་འཛིན་ལ་མཁས་པའི་ཚད་དང་། གང་ཟག་གི་
བདག་མེད་རྟོགས་པའི་ཤེས་རབ་དེའང་ཐབས་ཁྱད་པར་ཅན་གྱིས་ཟིན་པའི་སྒོ་
ནས་ཉམས་སུ་ལེན་ཤེས་པ་དེ། སྐབས་འདིའི་ཤེས་རབ་ལ་མཁས་པའི་ཚད་
ཡིན་ཏེ། ཐེག་ཆེན་ཚོགས་ལམ་པ་དད་སོགས་ཡུལ་ལྔ་ལ་མཁས་ཚད་བཤད་
པའི་ཤུགས་ཀྱིས་ཐོན་པའི་ཕྱིར། དབྱེ་ན། ཆུང་འབྲིང་ཆེ་གསུམ། མཚན་
གཞི་རིམ་པ་ལྟར། དང་པོར་སྐྱེས་པའི་ཚོགས་ལམ། བར་དུ་སྐྱེས་པའི་ཚོགས་
ལམ། ཐ་མར་སྐྱེས་པའི་ཚོགས་ལམ་གསུམ་རིམ་པ་ལྟར་ཆུང་ངུ་དང་འབྲིང་
དང་ཆེན་པོ་ཡིན་ནོ། །ཡང་དེ་ལ་རྟོགས་པའི་བློ་དང་མ་རྟོགས་པའི་བློ་གཉིས།
ཉན་ཐོས་ཚོགས་ལམ་པའི་རྒྱུད་ཀྱི་བདག་མེད་དོན་སྤྱིའི་ཚུལ་གྱིས་རྟོགས་པའི་
བློ་དང་པོ་དང་། དེའི་རྒྱུད་ཀྱི་སེམས་བསྐྱེད་དང་སྙིང་རྗེ་སོགས་ཕྱི་མ་ཡིན་
ནོ༑ གནས་སྐབས་ཉན་ཐོས་ཀྱི་རིགས་ངེས་པའི་གང་ཟག་དེའི་རྒྱུད་ལ་ཉན་
ཐོས་ཀྱི་བྱང་ཆུབ་ཐོབ་འདོད་ཀྱི་བློ་བཅོས་མ་མ་ཡིན་པ་ནམ་སྐྱེས་པ་ནས་རྟེན་
གྱི་གང་ཟག་དེའི་རྒྱུད་ལ་ཉན་ཐོས་ཀྱི་ཚོགས་ལམ་སྐྱེས་པ་ཡིན་ནོ། །
ཉན་ཐོས་ཀྱི་དོན་མངོན་རྟོགས་དེ། ཉན་ཐོས་ཀྱི་སྦྱོར་ལམ་གྱི་མཚན་
ཉིད། སྦྱོར་ལམ། ངེས་འབྱེད་ཆ་མཐུན། ངེས་འབྱེད་ཡན་ལག ཉན་ཐོས་
ཀྱི་དོན་མངོན་རྟོགས་རྣམས་མིང་གི་རྣམ་གྲངས་སོ། །སྒྲ་བཤད་གོང་དང་རིགས་
འགྲེའོ། །དེ་ལ་དབྱེ་ན། ཉན་ཐོས་ཀྱི་སྦྱོར་ལམ། དྲོད། རྩེ་མོ། བཟོད་པ།
ཆོས་མཆོག་དང་བཞི། སྦྱོར་ལམ་དང་པོ་འདི་ཆོས་ཅན། ཁྱོད་ལ་དྲོད་ཅེས་
བརྗོད་པའི་རྒྱུ་མཚན་ཡོད་དེ། ཉན་ཐོས་ཀྱི་མཐོང་ལམ་མཉམ་བཞག་ཡེ་ཤེས་
74



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
མེ་ལྟ་བུའི་ལམ་ཡིན་ལ། དེ་ལྟ་བུའི་ལམ་སྐྱེ་བའམ་ཐོབ་པའི་སྔ་ལྟས་སུ་དྲོད་
དང་མཚུངས་པའི་ལམ་ཡིན་པས་ན་དེ་ལྟར་བརྗོད་པའི་ཕྱིར། སྦྱོར་ལམ་གཉིས་
པ་འདི་ཆོས་ཅན། ཁྱོད་ལ་སྦྱོར་ལམ་རྩེ་མོ་ཞེས་བརྗོད་པའི་རྒྱུ་མཚན་ཡོད་
དེ༑ སྦྱོར་ལམ་དྲོད་མན་ཆད་དུ་ཁོང་ཁྲོ་ལ་སོགས་པའི་དབང་གིས་དགེ་རྩ་གཅོད་
སྲིད་པས་དགེ་བའི་རྩ་བ་གཡོ་བ་ཡིན་ལ། ཁྱོད་དེ་ལས་རབ་ཏུ་གྱུར་པའི་དགེ་
བའི་རྩ་བ་གཡོ་བའི་རྩེ་མོར་སོན་པས་ན་དེ་ལྟར་བརྗོད་པའི་ཕྱིར། མཛོད་ལས།
རྩེ་མོ་ཐོབ་པ་རྩ་མི་ཆད། །ཅེས་གསུངས་པའི་ཕྱིར། སྦྱོར་ལམ་གསུམ་པ་
འདི་ཆོས་ཅན། ཁྱོད་ལ་སྦྱོར་ལམ་བཟོད་པ་ཞེས་བརྗོད་པའི་རྒྱུ་མཚན་ཡོད་
དེ༑ ལས་ཉོན་གྱིས་ངན་འགྲོ་མེད་པའི་ཆོས་ཆེན་པོ་ལ་བཟོད་པས་ན་དེ་ལྟར་
བརྗོད་པའི་ཕྱིར་ཏེ། མཛོད་ལས། བཟོད་ཐོབ་ངན་འགྲོ་ཡོངས་མི་གཏོང་། །ཞེས་
གསུངས་པའི་ཕྱིར། སྦྱོར་ལམ་བཞི་པ་འདི་ཆོས་ཅན། ཁྱོད་ལ་སྦྱོར་ལམ་
ཆོས་མཆོག་ཅེས་བརྗོད་པའི་རྒྱུ་མཚན་ཡོད་དེ། རང་འབྲས་མཐོང་ལམ་གྱི་
དངོས་རྒྱུ་བྱེད་ཅིང་འཇིག་རྟེན་པའི་ཆོས་ཐམས་ཅད་ཀྱི་མཆོག་ཡིན་པས་ན་དེ་
ལྟར་བརྗོད་པའི་ཕྱིར། དྲོད་རྩེ་མོ་བཟོད་པ་གསུམ་ལ་རིམ་པ་བཞིན་ཆུང་འབྲིང་
ཆེ་གསུམ་ཡོད་ལ། ཆོས་མཆོག་ལ་ཆུང་འབྲིང་ཆེ་གསུམ་གྱི་དབྱེ་བ་མི་འཐད་
དེ༑ དེ་ནི་སྐད་ཅིག་མའི་ཡུན་ཚད་ཅན་ཡིན་པའི་ཕྱིར། དེར་ཐལ། མཛོད་
ལས། དེ་ནི་སྐད་ཅིག་གཅིག་དེ་བཞིན། །ཞེས་གསུངས་པའི་ཕྱིར། ཡང་དེ་
ལ་དབྱེ་ན་ནུས་པའི་སྒོ་ནས། ཆུང་འབྲིང་ཆེ་གསུམ་ཡོད་དེ། དང་པོར་སྐྱེས་
པའི་སྦྱོར་ལམ། བར་དུ་སྐྱེས་པའི་སྦྱོར་ལམ། ཐ་མར་སྐྱེས་པའི་སྦྱོར་ལམ་



ལེགས་བཤད་འོད་དཀར་ཕྲེང་བ།
གསུམ་རིམ་པ་བཞིན་ཆུང་འབྲིང་ཆེ་གསུམ་གྱི་མཚན་གཞི་ཡིན་ནོ། །སྐྱེ་ཚུལ་
ནི༑ གནས་སྐབས་ཉན་ཐོས་སུ་རིགས་ངེས་པའི་ཉན་ཐོས་ཚོགས་ལམ་ཆེན་
པོ་ལ་གནས་པའི་ཉན་ཐོས་དེས། གང་ཟག་གི་བདག་མེད་ཕྲ་མོ་རྟོགས་པའི་
ཞི་གནས་ལ་གནས་བཞིན་པའི་ངང་ནས་གང་ཟག་གི་བདག་མེད་ལ་དམིགས་
པའི་ལྷག་མཐོང་ནམ་ཐོབ་པ་ན་ཚོགས་ལམ་པ་དེའི་རྒྱུད་ལ་ཉན་ཐོས་ཀྱི་སྦྱོར་
ལམ་སྐྱེས་པ་ཡིན་ནོ། །ས་མཚམས་ནི། ཉན་ཐོས་ཀྱི་སྦྱོར་ལམ་རང་རྒྱུད་
ལ་སྐྱེས་པ་ནས་མཐོང་ལམ་མ་སྐྱེས་ཀྱི་བར་དུ་ཡོད་དོ། །
ཉན་ཐོས་ཀྱི་བདེན་པ་མངོན་རྟོགས། ཉན་ཐོས་ཀྱི་མཐོང་ལམ་གྱི་མཚན་
ཉིད། ཉན་ཐོས་ཀྱི་མཐོང་ལམ། དེའི་བདེན་པ་མངོན་རྟོགས། ཉན་ཐོས་
མཐོང་ལམ་པའི་རྒྱུད་ཀྱི་མཁྱེན་པ་རྣམས་དོན་གཅིག སྒྲ་བཤད་སྔར་དང་རིགས་
འགྲེའོ། །དེ་ལ་དབྱེ་ན། ཉན་ཐོས་ཀྱི་མཐོང་ལམ་མཉམ་བཞག་ཡེ་ཤེས་དང་།
དེའི་རྗེས་ཐོབ་ཡེ་ཤེས་གཉིས། ཡང་དེ་ལ་རྟོགས་པའི་བློ་དང་མ་རྟོགས་པའི་
བློ་གཉིས། གང་ཟག་གི་བདག་མེད་མངོན་སུམ་དུ་རྟོགས་པའི་ཉན་ཐོས་ཀྱི་
མཐོང་ལམ་ལྟ་བུ་སྔ་ཕྱི་གཉིས་ཀྱི་དང་པོ་ཡིན། ཉན་ཐོས་མཐོང་ལམ་པའི་རྒྱུད་
ཀྱི་སེམས་བསྐྱེད་དང་སྙིང་རྗེ་ལྟ་བུ་སྔ་ཕྱི་གཉིས་ཀྱི་ཕྱི་མ་ཡིན་ནོ། །གང་ཟག་
གི་བདག་མེད་ཕྲ་མོ་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་བདེན་
པ་མངོན་རྟོགས་དེ། ཉན་ཐོས་ཀྱི་མཐོང་ལམ་མཉམ་བཞག་ཡེ་ཤེས་ཀྱི་མཚན་
ཉིད། དེ་ལ་དབྱེ་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་དང་། དེའི་
མཐོང་ལམ་རྣམ་གྲོལ་ལམ། དེ་གཉིས་གང་རུང་མ་ཡིན་པའི་ཉན་ཐོས་ཀྱི་མཐོང་
76



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ལམ་མཉམ་བཞག་ཡེ་ཤེས་དང་གསུམ། གང་ཟག་གི་བདག་མེད་ཕྲ་མོ་ལ་རྩེ་
གཅིག་ཏུ་མཉམ་པར་བཞག་པའི་ཉན་ཐོས་ཀྱི་བདེན་པ་མངོན་རྟོགས་གང་ཞིག
རང་གི་ངོས་སྐལ་གྱི་སྤང་བྱར་གྱུར་པའི་ཉོན་སྒྲིབ་ཀུན་བཏགས་ཀྱི་དངོས་གཉེན་
བྱེད་པ། ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་མཚན་ཉིད། དེ་
ལ་དབྱེ་ན། བཟོད་པ་བརྒྱད་ཡོད་དེ། ཆོས་བཟོད་བཞི་དང་། རྗེས་བཟོད་
བཞི་ཡོད་པའི་ཕྱིར། དང་པོ་ཡོད་དེ། སྡུག་བསྔལ་ཆོས་བཟོད། ཀུན་འབྱུང་
ཆོས་བཟོད། འགོག་པ་ཆོས་བཟོད། ལམ་ཆོས་བཟོད་དང་བཞི་ཡོད་པའི་
ཕྱིར། གཉིས་པ་ཡོད་དེ། སྡུག་བསྔལ་རྗེས་བཟོད། ཀུན་འབྱུང་རྗེས་བཟོད།
འགོག་པ་རྗེས་བཟོད། ལམ་རྗེས་བཟོད་དང་བཞི་ཡོད་པའི་ཕྱིར། དེ་རྣམས་
ཡིན་ཁྱབ་མཉམ་ཡིན། ཉན་ཐོས་ཀྱི་མཐོང་ལམ་བར་ཆད་མེད་ལམ་དང་། ཉན་
ཐོས་ཀྱི་མཐོང་ལམ་བཟོད་པ་བརྒྱད་དོན་གཅིག གང་ཟག་གི་བདག་མེད་ལ་
རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་བདེན་པ་མངོན་རྟོགས་གང་
ཞིག ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་ངོས་སྐལ་གྱི་སྤང་བྱར་
གྱུར་པའི་ཉོན་སྒྲིབ་ཀུན་བཏགས་སྤངས་པའི་རྣམ་གྲོལ་ལམ་དུ་གྱུར་པའི་ཉན་
ཐོས་ཀྱི་བདེན་པ་མངོན་རྟོགས། ཉན་ཐོས་ཀྱི་མཐོང་ལམ་རྣམ་གྲོལ་ལམ་གྱི་
མཚན་ཉིད། དེ་ལ་དབྱེ་ན་བརྒྱད་ཡོད་དེ། ཆོས་ཤེས་བཞི་དང་། རྗེས་ཤེས་
བཞི་ཡོད་པའི་ཕྱིར། དང་པོ་ཡོད་དེ། སྡུག་བསྔལ་ཆོས་ཤེས། ཀུན་འབྱུང་
ཆོས་ཤེས། འགོག་པ་ཆོས་ཤེས། ལམ་ཆོས་ཤེས་དང་བཞི་ཡོད་པའི་ཕྱིར།
གཉིས་པ་ཡོད་དེ། སྡུག་བསྔལ་རྗེས་ཤེས། ཀུན་འབྱུང་རྗེས་ཤེས། འགོག་



ལེགས་བཤད་འོད་དཀར་ཕྲེང་བ།
པ་རྗེས་ཤེས། ལམ་རྗེས་ཤེས་དང་བཞི་ཡོད་པའི་ཕྱིར། ཤེས་པ་བརྒྱད་ཡིན་
ཁྱབ་མཉམ་ཡིན། ཉན་ཐོས་ཀྱི་མཐོང་ལམ་རྣམ་གྲོལ་ལམ་དང་། ཉན་ཐོས་
ཀྱི་མཐོང་ལམ་ཤེས་པ་བརྒྱད་དོན་གཅིག་ཡིན་ནོ། །རྗེས་ཐོབ་ཡེ་ཤེས་ལ་གནས་
པའི་བར་སྐབས་སུ་གང་ཟག་གི་བདག་མེད་ཕྲ་མོ་ལ་རྩེ་གཅིག་ཏུ་མཉམ་པར་
བཞག་པའི་ཉན་ཐོས་ཀྱི་བདེན་པ་མངོན་རྟོགས་ལྟ་བུ་དེ་གཉིས་གང་རུང་མ་ཡིན་
པའི་ཉན་ཐོས་ཀྱི་མཐོང་ལམ་མཉམ་བཞག་ཡེ་ཤེས་ཡིན་ནོ། །ཉན་ཐོས་ཀྱི་
མཐོང་ལམ་མཉམ་བཞག་ཡེ་ཤེས་མ་ཡིན་པ་ཡང་ཡིན། རང་འདྲེན་བྱེད་ཀྱི་
ཉན་ཐོས་ཀྱི་མཐོང་ལམ་རྣམ་གྲོལ་ལམ་རྫོགས་རྗེས་སུ་བྱུང་བ་ཡང་ཡིན་པའི་
གཞི་མཐུན་པར་གྱུར་པའི་ཉན་ཐོས་ཀྱི་བདེན་པ་མངོན་རྟོགས་དེ། ཉན་ཐོས་
ཀྱི་མཐོང་ལམ་རྗེས་ཐོབ་ཡེ་ཤེས་ཀྱི་མཚན་ཉིད། དབྱེ་ན་ཚད་མ་དང་ཚད་
མིན་གྱི་བློ་གཉིས། ཡང་ན། རྟོགས་པའི་བློ་དང་མ་རྟོགས་པའི་བློ་གཉིས།
གང་ཟག་གི་བདག་མེད་ཕྲ་མོ་དོན་སྤྱིའི་ཚུལ་གྱིས་རྟོགས་པའི་རྗེས་དཔག་ཚད་
མ་ལྟ་བུ་རིམ་པ་བཞིན་སྔ་ཕྱི་གཉིས་ཀྱི་དང་པོ་དང་། ཉན་ཐོས་མཐོང་ལམ་
པའི་རྒྱུད་ཀྱི་སྙིང་རྗེ་དང་སེམས་བསྐྱེད་ལྟ་བུ་སྔ་ཕྱི་གཉིས་ཀྱི་ཕྱི་མ་ཡིན་
ནོ༑ ༑གནས་སྐབས་ཉན་ཐོས་སུ་རིགས་ངེས་པའི་ཉན་ཐོས་སྦྱོར་ལམ་ཆོས་
མཆོག་པ་དེས་གང་ཟག་གི་བདག་མེད་མངོན་སུམ་དུ་གསར་དུ་ནམ་རྟོགས་པ་
ནས། རྟེན་གྱི་གང་ཟག་དེས་ཉན་ཐོས་ཀྱི་མཐོང་ལམ་ཐོབ་པར་འཇོག་གོ། །ཉན་
ཐོས་ཀྱི་སྦྱོར་ལམ་ཆོས་མཆོག ཉན་ཐོས་ཀྱི་མཐོང་ལམ་བར་ཆད་མེད་ལམ། ཉན་
ཐོས་ཀྱི་མཐོང་ལམ་རྣམ་གྲོལ་ལམ་རྣམས་མཉམ་བཞག་ཐུན་གཅིག་ལ་སྐྱེ་བ་ཡིན་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ནོ༑ ༑བཟོད་པ་བརྒྱད་ཅིག་ཅར་དང་། ཤེས་པ་བརྒྱད་ཅིག་ཅར་དུ་སྐྱེ་བར་འདོད་
པས་ཤེས་བཟོད་སྐད་ཅིག་མ་བཅུ་དྲུག་སྐྱེ་ཐེབ་གཉིས་སུ་འདོད་དོ། །
ཉན་ཐོས་ཀྱི་རྗེས་ལ་མངོན་རྟོགས་དེ། ཉན་ཐོས་ཀྱི་སྒོམ་ལམ་གྱི་མཚན་
ཉིད། ཉན་ཐོས་ཀྱི་སྒོམ་ལམ། ཉན་ཐོས་ཀྱི་རྗེས་ལ་མངོན་རྟོགས། ཉན་
ཐོས་སྒོམ་ལམ་པའི་རྒྱུད་ཀྱི་མཁྱེན་པ་རྣམས་དོན་གཅིག སྒྲ་བཤད་གོང་དང་
རིགས་འགྲེའོ། །དེ་ལ་དབྱེ་ན། མཉམ་བཞག་ཡེ་ཤེས་དང་རྗེས་ཐོབ་ཡེ་
ཤེས་གཉིས། གང་ཟག་གི་བདག་མེད་ཕྲ་མོ་ལ་རྩེ་གཅིག་ཏུ་མཉམ་པར་བཞག་
པའི་ཉན་ཐོས་ཀྱི་རྗེས་ལ་མངོན་རྟོགས་དེ། ཉན་ཐོས་ཀྱི་སྒོམ་ལམ་མཉམ་
བཞག་ཡེ་ཤེས་ཀྱི་མཚན་ཉིད། དེ་ལ་དབྱེ་ན་གསུམ། ཉན་ཐོས་ཀྱི་སྒོམ་
བར་ཆད་མེད་ལམ་དང་། དེའི་སྒོམ་ལམ་རྣམ་གྲོལ་ལམ། དེ་གཉིས་གང་
རུང་མ་ཡིན་པའི་ཉན་ཐོས་ཀྱི་སྒོམ་ལམ་མཉམ་བཞག་ཡེ་ཤེས་སོ། །ཉན་ཐོས་
ཀྱི་སྒོམ་ལམ་ཆེ་འབྲིང་སྐོར་དགུ་པོ་རེ་རེ་ལ། ཉན་ཐོས་ཀྱི་སྒོམ་ལམ་བར་
ཆད་མེད་ལམ་སོགས་གསུམ་གསུམ་ཡོད་དོ། །བདག་མེད་ལ་རྩེ་གཅིག་ཏུ་མཉམ་
པར་བཞག་པའི་ཉན་ཐོས་ཀྱི་རྗེས་ལ་མངོན་རྟོགས་གང་ཞིག རང་གི་ངོས་
སྐལ་གྱི་སྤང་བྱར་གྱུར་པའི་སྒོམ་སྤང་ཉོན་སྒྲིབ་ཀྱི་དངོས་གཉེན་དུ་གྱུར་པའི་
ཉན་ཐོས་ཀྱི་རྗེས་ལ་མངོན་རྟོགས། ཉན་ཐོས་ཀྱི་སྒོམ་ལམ་བར་ཆད་མེད་ལམ་
གྱི་མཚན་ཉིད། དབྱེ་ན། ཁམས་གསུམ་ས་དགུའི་སྒོམ་སྤང་ཉོན་མོངས་
ཆུང་འབྲིང་སྐོར་དགུ་དགུ་བརྒྱད་ཅུ་རྩ་གཅིག་དངོས་སུ་སྤོང་བྱེད་ཉན་ཐོས་ཀྱི་
སྒོམ་ལམ་བར་ཆད་མེད་ལམ་བརྒྱད་ཅུ་རྩ་གཅིག་ཡོད་དོ། །རང་ཡུལ་དུ་གྱུར་



ལེགས་བཤད་འོད་དཀར་ཕྲེང་བ།
པའི་བདག་མེད་ཕྲ་མོ་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་རྗེས་
ལ་མངོན་རྟོགས་གང་ཞིག རང་ཐོབ་བྱེད་ཀྱི་བར་ཆད་མེད་ལམ་གྱི་ངོས་སྐལ་
གྱི་སྤང་བྱ་སྒོམ་སྤང་ཉོན་མོངས་སྤངས་པའི་ཉན་ཐོས་ཀྱི་རྗེས་ལ་མངོན་རྟོགས་
དེ༑ ཉན་ཐོས་ཀྱི་སྒོམ་ལམ་རྣམ་གྲོལ་ལམ་གྱི་མཚན་ཉིད། དབྱེ་ན་སྤང་བྱ་
སྒོམ་སྤང་ལ་རྩ་བའི་དབྱེ་བ་གསུམ་ཡོད་དེ། སྒོམ་སྤང་ཆེན་པོ། འབྲིང་། ཆུང་
ངུའོ། །ཡན་ལག་གི་སྒོ་ནས་དབྱེ་ན། ཆེན་པོའི་ཆེན་པོ། ཆེན་པོའི་འབྲིང་།
ཆེན་པོའི་ཆུང་ངུ་། འབྲིང་གི་ཆེན་པོ། འབྲིང་གི་འབྲིང་། འབྲིང་གི་ཆུང་
ངུ་༑ ཆུང་ངུའི་ཆེན་པོ། ཆུང་ངུའི་འབྲིང་། ཆུང་ངུའི་ཆུང་ངུ་དང་དགུ་
ཡོད་པའི་ཕྱིར། དེ་བཞིན་དུ་བསམ་གཏན་དང་པོ། གཉིས་པ། གསུམ་པ།
བཞི་པ། ནམ་མཁའ་མཐའ་ཡས། རྣམ་ཤེས་མཐའ་ཡས། ཅི་ཡང་མེད།
སྲིད་རྩེ་སྟེ་བསྡོམས་པས་སྒོམ་སྤང་ཉོན་མོངས་བརྒྱད་ཅུ་རྩ་གཅིག་ཡོད་ལ། དེ་
ཡོད་ན། སྤོང་བྱེད་སྒོམ་ལམ་བར་ཆད་མེད་ལམ་དང་སྤངས་པའི་རྣམ་གྲོལ་
ལམ་ཡང་གྲངས་བཞིན་དུ་འདོད་དགོས་པའི་ཕྱིར། དེར་ཐལ། ཡུམ་དོན་
གསལ་བའི་སྒྲོན་མེ་ལས། སྒོམ་སྤང་སྤོང་བྱེད་ཀྱི་བར་ཆད་མེད་ལམ་བརྒྱད་
ཅུ་རྩ་གཅིག་རྣམས་སུ་ཡོད་པའི་ཕྱིར། ཞེས་དང་། ཁམས་གསུམ་ས་དགུའི་
སྒོམ་སྤང་བརྒྱད་ཅུ་རྩ་གཅིག་སྤོང་བའི་བར་ཆད་མེད་ལམ་ཡོད་པའི་ཕྱིར། ཞེས་
གསུངས་པའི་ཕྱིར། དེས་ན་སྒོམ་སྤང་ཉོན་མོངས་ཆེན་པོའི་ཆེན་པོ་དང་། སྒོམ་
ལམ་བར་ཆད་མེད་ལམ་ཆུང་ངུའི་ཆུང་ངུ་གཉིས་སྤང་གཉེན་དུ་སྦྱར་དགོས་
ཏེ༑ སྤང་བྱ་ཆེ་རིམ་ནས་འགག་པ་དང་། གཉེན་པོ་ཆུང་རིམ་ནས་སྐྱེ་བ་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ལུགས་དང་མཐུན་པའི་ཕྱིར། ཉན་ཐོས་ཀྱི་སྒོམ་ལམ་བར་ཆད་མེད་ལམ་དང་།
དེའི་སྒོམ་ལམ་རྣམ་གྲོལ་ལམ་གང་རུང་མ་ཡིན་པའི་གང་ཟག་གི་བདག་མེད་
ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་རྗེས་ལ་མངོན་རྟོགས་དེ།
ཉན་ཐོས་ཀྱི་སྒོམ་ལམ་བར་ཆད་མེད་ལམ་དང་དེའི་རྣམ་གྲོལ་ལམ་གང་རུང་
མ་ཡིན་པའི་ཉན་ཐོས་ཀྱི་སྒོམ་ལམ་མཉམ་བཞག་ཡེ་ཤེས་ཀྱི་མཚན་ཉིད། རང་
འདྲེན་བྱེད་ཀྱི་ཉན་ཐོས་ཀྱི་སྒོམ་ལམ་རྣམ་གྲོལ་ལམ་རྫོགས་རྗེས་སུ་བྱུང་བ་ཡང་
ཡིན། ཉན་ཐོས་ཀྱི་སྒོམ་ལམ་མཉམ་བཞག་ཡེ་ཤེས་མ་ཡིན་པ་ཡང་ཡིན་པའི་
གཞི་མཐུན་པར་གྱུར་པའི་ཉན་ཐོས་ཀྱི་རྗེས་ལ་མངོན་རྟོགས། ཉན་ཐོས་ཀྱི་
སྒོམ་ལམ་རྗེས་ཐོབ་ཡེ་ཤེས་ཀྱི་མཚན་ཉིད། དབྱེ་ན། ཚད་མ་དང་ཚད་མིན་
གྱི་བློ་གཉིས། ཡང་ན། རྟོགས་པའི་བློ་དང་མ་རྟོགས་པའི་བློ་གཉིས་ཡོད།
མཚན་གཞི་གོང་དང་རིགས་འགྲེའོ། །གནས་སྐབས་ཉན་ཐོས་སུ་རིགས་ངེས་
པའི་ཉན་ཐོས་མཐོང་ལམ་པ་དེས་བདག་མེད་ཕྲ་མོ་རྟོགས་ཟིན་གོམས་པ་ལ་བརྟེན་
ནས་ཉོན་སྒྲིབ་ཆེན་པོའི་ཆེན་པོའི་དངོས་གཉེན་རང་རྒྱུད་ལ་ནམ་སྐྱེས་པ་ནས།
དེས་ཉན་ཐོས་ཀྱི་སྒོམ་ལམ་ཐོབ་པར་འཇོག་པའི་ཕྱིར། ཉན་ཐོས་རང་ལམ་
གྱི་བྱ་བ་མཐར་ཕྱིན་པའི་ཉན་ཐོས་ཀྱི་མངོན་རྟོགས། ཉན་ཐོས་ཀྱི་མི་སློབ་ལམ་
གྱི་མཚན་ཉིད། དེ་ལ་དབྱེ་ན། སྤང་བྱ་ཅིག་ཅར་བའི་ཉན་ཐོས་དགྲ་བཅོམ་
པའི་མངོན་རྟོགས་དང་། སྤང་བྱ་རིམ་གྱིས་པའི་ཉན་ཐོས་དགྲ་བཅོམ་པའི་
མངོན་རྟོགས་གཉིས། མཚན་གཞི་རིམ་པ་ལྟར། ཞི་རགས་རྣམ་ཅན་གྱི་འཇིག་
རྟེན་པའི་སྒོམ་ལམ་བར་ཆད་མེད་ལམ་གྱིས་རང་གི་ངོས་སྐལ་གྱི་སྤང་བྱར་



ལེགས་བཤད་འོད་དཀར་ཕྲེང་བ།
གྱུར་པའི་འཇིག་རྟེན་པའི་སྒོམ་སྤང་ཉོན་མོངས་ལ་ཆགས་བྲལ་བྱས་པ་སྔོན་
དུ་བཏང་ནས། དེའི་རྗེས་སུ་འཇིག་རྟེན་ལས་འདས་པའི་སྒོམ་ལམ་བར་ཆད་
མེད་ལམ་གྱིས་ཁམས་གསུམ་གྱི་སྒོམ་སྤང་ཉོན་མོངས་གསུམ་གྱི་ས་བོན་ཅིག་
ཅར་སྤངས་པའི་ཉན་ཐོས་དགྲ་བཅོམ་པའི་རྒྱུད་ཀྱི་མངོན་རྟོགས། དང་པོ་དང་།
འཇིག་རྟེན་པའི་སྒོམ་ལམ་བར་ཆད་མེད་ལམ་གྱིས་རང་གི་ངོས་སྐལ་གྱི་འཇིག་
རྟེན་པའི་སྒོམ་སྤང་ཉོན་མོངས་ལ་ཆགས་བྲལ་བྱས་པ་སྔོན་དུ་མ་བཏང་བར།
བསམ་གཏན་དང་པོའི་ཉེར་བསྡོགས་མི་ལྕོགས་མེད་པ་ལ་བརྟེན་ནས་སྒོམ་སྤང་
ཉོན་མོངས་གཉིས་ཀྱི་ས་བོན་ཅིག་ཅར་སྤངས་པའི་ཉན་ཐོས་དགྲ་བཅོམ་པའི་
མངོན་རྟོགས་གཉིས་པའོ། །ཡང་ན། ཉན་ཐོས་དགྲ་བཅོམ་རྒྱན་ཅན་གྱི་མངོན་
རྟོགས་དང་། ཉན་ཐོས་དགྲ་བཅོམ་རྒྱུན་མེད་ཀྱི་མངོན་རྟོགས་གཉིས། མཚན་
གཞི་རིམ་པ་ལྟར། ཉོན་མོངས་པ་དང་། སྙོམས་འཇུག་གི་སྒྲིབ་པ་གཉིས་
ཀའི་ཆ་ལས་རྣམ་པར་གྲོལ་བའི་མངོན་རྟོགས་ལྟ་བུ་དང་པོ་དང་། ཉོན་མོངས་
པའི་སྒྲིབ་པ་ཙམ་ལས་གྲོལ་བའི་ཉན་ཐོས་ཀྱི་མི་སློབ་ལམ་ལྟ་བུ་གཉིས་པ་ཡིན་
ནོ༑ ༑དེ་གཉིས་ལ་རིམ་པ་ལྟར། གཉིས་ཀའི་ཆ་ལས་རྣམ་པར་གྲོལ་བའི་ཉན་
ཐོས་དགྲ་བཅོམ་པ་དང་། ཤེས་རབ་རྐྱང་པའི་ཆ་ལས་རྣམ་པར་གྲོལ་བའི་ཉན་
ཐོས་དགྲ་བཅོམ་པ་ཞེས་ཟེར་རོ། །
སྨྲས་པ། རྣམ་གསུམ་རིགས་ཅན་འཛིན་མར་ངེས་འབྱུང་ཆུས་བརླན་
ཞིང་། །རྣམ་གསུམ་དད་པའི་རྩ་བརྟན་བརྩོན་འགྲུས་ཡལ་ག་རྒྱས། །རྣམ་
གསུམ་ཚོགས་ལམ་འབྲས་བུའི་ཕང་ཕུང་ཆེར་རྒྱས་པའི། །རྣམ་གསུམ་ཐེག་
82



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
པའི་དང་པོའི་ལམ་ཞུགས་ཡོངས་འདུའི་ལྗོན། །ངེས་འབྱུང་ཡན་ལག་དྲོད་
རྩེའི་ལུས་མཆོག་མངོན་པར་རྒྱས། །ངེས་འབྱེད་ཆ་མཐུན་བཟོད་པའི་གཡུ་
རལ་མཆོག་ཏུ་མཛེས། །ངེས་འབྱེད་ཡན་ལག་ཆོས་མཆོག་མཆེ་སྡེར་རབ་
ཏུ་རྣོ། །འཇིག་རྟེན་ཆོས་ཀྱི་མཆོག་ལ་དབང་བསྒྱུར་སྦྱོར་ལམ་པ། །ངེས་
འབྱེད་བར་ཆད་མེད་ལམ་རྡོ་རྗེ་རྩེ་བརྒྱ་བས། །ཁམས་གསུམ་ས་དགུའི་མཐོང་
སྤང་ལྷ་མིན་གཡུལ་ལས་རྒྱལ། །རྣམ་གསུམ་འཕགས་ལམ་དང་པོའི་རྣམ་
རྒྱལ་ཁང་བཟང་དུ། །རྣམ་གྲོལ་ཁྲི་ལ་འཕགས་པ་དང་པོའི་ལྷ་དབང་
འགྱིང་། །སྒོམ་ལམ་བར་ཆད་མེད་ལམ་འོད་སྟོང་འབར་བའི་གཟིས། །རྣམ་
གཉིས་སྒོམ་པའི་སྤང་བྱའི་མུན་པ་ཡོངས་སུ་བསལ། །ཆུང་འབྲིང་ཆེན་པོའི་
སྒོམ་ལམ་གླིང་བཞི་རིམ་གྱིས་བགྲོད། །བདག་མེད་རྟོགས་པའི་ཤེས་རབ་གོམས་
པའི་སྒོམ་ལམ་པ། །གོམ་པའི་བགྲོད་མིན་ས་དང་ལམ་གྱི་རྩེ་མོར་ཕྱིན། །སྟོབས་
ཀྱིས་འགྲན་མིན་མ་རིག་དགྲ་ལས་རྣམ་པར་རྒྱལ། །ཐབས་ཀྱིས་བསྡུས་མིན་
རྣམ་མང་འཁོར་གྱིས་ཡོངས་སུ་བསྐོར། །མི་སློབ་ཁྲི་ལ་འགྱིང་བའི་ཐེག་གསུམ་
དགྲ་བཅོམ་རྨད། །ཅེས་བྱ་བ་ནི་བསྡུ་བའི་ཚིགས་སུ་བཅད་པའོ། །
གཉིས་པ་མཐའ་དཔྱད་པ་ལ། ཁ་ཅིག དད་པ་བརྩོན་འགྲུས་སོགས་
ཀྱི་མཚན་ཉིད་མཚན་གཞི་སོགས་བློ་ལས་ཤར་ཤར་རེ་ཐོན་པ་དད་སོགས་ཡུལ་
ལྔ་ལ་མཁས་པའི་ཚད་དུ་འདོད་པ་མི་འཐད་དེ། སྤྱིར་ལམ་སྤྱིའི་ལུས་ཡོངས་
རྫོགས་ཤིག་དད་སོགས་ཡུལ་ལྔའི་ནང་དུ་འདུ་དགོས་པས། དེ་ལྟར་ན། ཉན་
ཐོས་ཀྱི་ལམ་སྤྱིའི་ལུས་ཡོངས་རྫོགས་ཤིག་སྐབས་འདིའི་དད་སོགས་ཡུལ་ལྔའི་



ལེགས་བཤད་འོད་དཀར་ཕྲེང་བ། །
ནང་དུ་འདུ་དགོས་ལ། དེ་ལྟར་ན། སྐབས་འདིའི་དད་སོགས་ཡུལ་ལྔ་ལ་མཁས་
པ་ལ་དེ་ལའང་མཁས་དགོས་པས། དད་སོགས་ཡུལ་ལྔའི་མཚན་ཉིད་མཚན་གཞི་
ཙམ་ཤེས་པས་དད་སོགས་ཡུལ་ལྔ་ལ་མཁས་ཚད་མི་རྫོགས་པའི་ཕྱིར།
ཡང་ཁ་ཅིག དད་སོགས་ཡུལ་ལྔ་ལ་མཁས་པ་ལ། དད་པ་སོགས་ཀྱི་
སྟེང་གི་སྟོང་ཉིད་རྟོགས་དགོས་ཟེར་བ་མ་བརྟགས་པ་ཆེན་པོ་སྟེ། ཉན་ཐོས་
ཚོགས་ལམ་པ་གང་དུ་མཁས་པའི་ཡུལ་ལྔའི་ནང་དུ་གང་འདུ་དགོས་པ་དང་དེ་
ཉམས་སུ་བླངས་ནས་ལམ་བགྲོད་ཚུལ་སོགས་ལ་བློ་ཁ་མ་ཕྱོགས་པའི་རྟགས་
སོ༑ ༑གཞན་ཡང་། དེ་མི་འཐད་པར་ཐལ། དེ་ལྟར་ན་དད་སོགས་ཡུལ་ལྔ་
ལ་མཁས་པའི་རིགས་ངེས་ཉན་ཐོས་གཅིག་འཇོག་ཏུ་མེད་པར་ཐལ་བའི་ཐལ་
བ་སོགས་མཐའ་ཡས་སོ། །
ཁ་ཅིག ཉན་ཐོས་ཀྱི་ཚོགས་ལམ་ལ་དབྱེ་ན། མངོན་སུམ། རྗེས་
དཔག བཅད་ཤེས་གསུམ་ཡོད་ཅེས་ཟེར། འོ་ན། ཉན་ཐོས་ཀྱི་ཚོགས་ལམ་
ཡིན་ན། དེ་གསུམ་པོ་གང་རུང་ཡིན་པས་ཁྱབ་པར་ཐལ། འདོད་པའི་ཕྱིར།
འདོད་ན། ཉན་ཐོས་ཚོགས་ལམ་པའི་རྒྱུད་ཀྱི་སེམས་བསྐྱེད་ཆོས་ཅན། དེ་
གསུམ་པོ་གང་རུང་ཡིན་པར་ཐལ། ཉན་ཐོས་ཀྱི་ཚོགས་ལམ་ཡིན་པའི་ཕྱིར།
འདོད་ན། དེ་ཆོས་ཅན། མངོན་སུམ་ཡིན་པར་ཐལ། འདོད་པ་གང་ཞིག
རྗེས་དཔག་དང་བཅད་ཤེས་གང་རུང་མ་ཡིན་པའི་ཕྱིར། ཕྱི་མ་དེར་ཐལ། དེ་
མ་རྟོགས་པའི་བློ་ཡིན་པའི་ཕྱིར། འདོད་ན། དེ་ཆོས་ཅན། སྣང་ལ་མ་ངེས་
ཀྱི་བློ་ཡིན་པར་ཐལ། འདོད་པ་གང་ཞིག དེར་གྱུར་པའི་ཚད་མ་དང་བཅད་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཤེས་གང་ཡང་མ་ཡིན་པའི་ཕྱིར། ཕྱི་མ་དེར་ཐལ། དེ་མ་རྟོགས་པའི་བློ་ཡིན་
པའི་ཕྱིར། འདོད་ན། དེའི་རྒྱུད་ཀྱི་སྙིང་རྗེ་ཡང་དེར་ཐལ། རྒྱུ་མཚན་མཚུངས་
པའི་ཕྱིར། འདོད་ན། བྱང་སེམས་ཀྱི་རྒྱུད་ཀྱི་སྙིང་རྗེ་དང་སེམས་བསྐྱེད་
ཀྱང་མངོན་སུམ་དུ་ཐལ། འདོད་པའི་ཕྱིར། འདོད་ན། དེའི་རྒྱུད་ཀྱི་ཐུགས་
རྗེ་ཆེན་པོའང་དེར་ཐལ། འདོད་པའི་ཕྱིར། འདོད་ན། དེ་དང་རྟོག་པའི་
གཞི་མཐུན་མེད་པར་ཐལ་ལོ། །འདོད་མི་ནུས་ཏེ། དེ་དང་རྟོག་པའི་གཞི་
མཐུན་ཡོད་པར་སྒྲུབ་ཟིན་པ་ལྟར་རོ། །དེས་ན། ཉན་ཐོས་ཚོགས་ལམ་པའི་
རྒྱུད་ཀྱི་སེམས་བསྐྱེད་དང་སྙིང་རྗེ་ལྟ་བུ་རྟོག་བཅས་སུ་ཁས་བླང་བར་
བྱའོ། །གཞན་ཡང་། ཉན་ཐོས་ཀྱི་སེམས་བསྐྱེད་ཆོས་ཅན། རྟོག་བཅས་
ཡིན་པར་ཐལ། སྒྲ་དོན་འདྲེས་རུང་དུ་འཛིན་པའི་ཉན་ཐོས་ཀྱི་ཆོས་མངོན་
རྟོགས་ཡིན་པའི་ཕྱིར། དེར་ཐལ། ཉན་ཐོས་སྒོམ་ལམ་པའི་རྒྱུད་ཀྱི་སེམས་
བསྐྱེད་དེ་སྒྲ་དོན་འདྲེས་རུང་དུ་འཛིན་པའི་ཉན་ཐོས་ཀྱི་རྗེས་ལ་མངོན་རྟོགས་
ཡིན་པའི་ཕྱིར། དེར་ཐལ། བྱང་སེམས་སྒོམ་ལམ་པའི་རྒྱུད་ཀྱི་སེམས་བསྐྱེད་
དེ་སྒྲ་དོན་འདྲེས་རུང་དུ་འཛིན་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པ་
གང་ཞིག རྒྱུ་མཚན་མཚུངས་པའི་ཕྱིར། རྟགས་དང་པོ་དེར་ཐལ། པད་
དཀར་ཕྲེང་བ་ལས། བྱང་སེམས་སྒོམ་ལམ་པའི་རྒྱུད་ཀྱི་ཐེག་ཆེན་སེམས་
བསྐྱེད་ཆོས་ཅན། དེར་ཐལ། དེའི་ཕྱིར། དེར་ཐལ། སྒྲ་དོན་འདྲེས་རུང་
དུ་འཛིན་པའི་ཐེག་ཆེན་གྱི་རྗེས་ལ་མངོན་རྟོགས་པའི་ཕྱིར་ཏེ། ཆོས་ཅན་དེ་
ཡིན་པའི་ཕྱིར། ཞེས་གསུངས་པའི་ཕྱིར།



ལེགས་བཤད་འོད་དཀར་ཕྲེང་བ།
ཁོ་ན་རེ། བྱང་སེམས་སྒོམ་ལམ་པའི་རྒྱུད་ཀྱི་ཐེག་ཆེན་སེམས་བསྐྱེད་
ཆོས་ཅན། ལོག་ཤེས་ཡིན་པར་ཐལ། རྟོག་པ་དོན་མིན་མཐུན་ཡིན་པའི་
ཕྱིར། དེར་ཐལ། གཞལ་བྱ་མེད་པའི་རྟོག་པ་ཡིན་པའི་ཕྱིར་ཟེར་བ་མི་
འཐད་དེ། གཞལ་བྱ་མེད་པའི་རྟོག་པ་ལ་རྟོག་པ་དོན་མི་མཐུན་དང་ལོག་ཤེས་
ཀྱིས་ཁྱབ་པ་ནི། སྟོབས་དང་མངའ་ཐང་གིས་བསྒྲུབ་ན་མ་གཏོགས་སུས་
ཀྱང་མི་འགྲུབ་བོ། །དེང་སང་འདིའི་སྐོར་ལ་གཟུ་ལུམ་གྱིས་བཤད་པ་བྱེད་
མཁན་མང་ནའང་ཡིད་རྟོན་མི་སྣང་ངོ༌། །
ཁ་ཅིག ཉན་ཐོས་ཀྱི་སྦྱོར་ལམ་ལ་ནུས་པའི་སྒོ་ནས། ཆུང་འབྲིང་
ཆེ་གསུམ་དུ་དབྱེ་བ་རྒྱུད་ཐ་དད་པའི་དབང་དུ་བྱས་པ་ཡིན་ཏེ། དབང་རྟུལ་
གྱི་རྒྱུད་ཀྱི་སྦྱོར་ལམ་དེ་ཆུང་ངུ་། དབང་འབྲིང་གི་རྒྱུད་ཀྱི་སྦྱོར་ལམ་དེ་འབྲིང་།
དབང་རྣོན་གྱི་རྒྱུད་ཀྱི་སྦྱོར་ལམ་དེ་ཆེན་པོ་ཡིན་ཞེས་ཟེར་རོ། །
རང་ལུགས་ལ། རྒྱུད་གཅིག་ལ་ཐོག་མཐའ་བར་གསུམ་དུ་འབྱུང་བ་
ཆུང་ངུ་ལ་སོགས་པ་གསུམ་པོ་འདི་ངོ་བོ་ལ་གནས་སོ། ། །
ཁ་ཅིག ཉན་ཐོས་ཀྱི་སྦྱོར་ལམ་ལ་དབྱེ་ན། མངོན་སུམ་རྗེས་དཔག་
བཅད་ཤེས་གསུམ་ཟེར་བ་ལ་གོང་བཞིན་བརྟག་གོ། །
ཁ་ཅིག ཉན་ཐོས་ཀྱི་མཐོང་ལམ་ལ་དབྱེ་ན། ཉན་ཐོས་ཀྱི་མཐོང་ལམ་
མཉམ་བཞག་ཡེ་ཤེས་དང་། ཉན་ཐོས་ཀྱི་མཐོང་ལམ་རྗེས་ཐོབ་ཡེ་ཤེས་དེ་
གཉིས་གང་རུང་མ་ཡིན་པའི་ཉན་ཐོས་ཀྱི་མཐོང་ལམ་དང་གསུམ་ཟེར་བ་མི་
འཐད་དེ། ཉན་ཐོས་ཀྱི་མཐོང་ལམ་ཡིན་ན། ཉན་ཐོས་ཀྱི་མཐོང་ལམ་མཉམ་
86



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
བཞག་ཡེ་ཤེས་དང་། ཉན་ཐོས་ཀྱི་མཐོང་ལམ་རྗེས་ཐོབ་ཡེ་ཤེས་གང་རུང་
ཡིན་དགོས་པའི་ཕྱིར། དེར་ཐལ། ཉན་ཐོས་ཀྱི་མཐོང་ལམ་ཡིན་ན། དེའི་
མཉམ་རྗེས་གང་རུང་ཡིན་པས་ཁྱབ་པར་ཐལ། དེ་ཡིན་ན། གང་ཟག་གི་
བདག་མེད་ལ་མཉམ་པར་བཞག་པའི་སྐབས་དང་། མཉམ་བཞག་དེ་ལས་ལངས་
པའི་སྐབས་ཀྱི་ལམ་གང་རུང་ཡིན་དགོས་པའི་ཕྱིར། དེར་ཐལ། ཐེག་ཆེན་
གྱི་མཐོང་ལམ་ཡིན་ན། ཐེག་ཆེན་གྱི་མཐོང་ལམ་མཉམ་བཞག་ཡེ་ཤེས་དང་
རྗེས་ཐོབ་ཡེ་ཤེས་གང་རུང་ཡིན་དགོས་པ་གང་ཞིག་མཚུངས་པའི་ཕྱིར། དང་
པོ་དེར་ཐལ། དེ་ཡིན་ན། སྟོང་ཉིད་ལ་མཉམ་པར་བཞག་པའི་སྐབས་དང་།
དེ་ལས་ལངས་པའི་སྐབས་ཀྱི་ལམ་གང་རུང་ཡིན་དགོས་པའི་ཕྱིར། དེར་ཐལ།
ཡུམ་དོན་ཡང་གསལ་སྒྲོན་མེ་ལས། གཞན་ཡང་། ཐེག་ཆེན་གྱི་མཐོང་ལམ་
ཡིན་ན། ཐེག་ཆེན་གྱི་མཐོང་ལམ་མཉམ་བཞག་ཡེ་ཤེས་དང་རྗེས་ཐོབ་ཡེ་ཤེས་
གང་རུང་ཡིན་པས་ཁྱབ་པར་ཐལ། དེ་ཡིན་ན། སྟོང་ཉིད་ལ་མངོན་སུམ་དུ་
མཉམ་པར་བཞག་པའི་སྐབས་དང་། དེ་ལས་ལངས་པའི་སྐབས་ཀྱི་ལམ་གང་
རུང་ཡིན་དགོས་པའི་ཕྱིར། ཞེས་གསུངས་པའི་ཕྱིར།
ཁ་ཅིག སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་
མཐོང་ལམ་མཉམ་བཞག་ཡེ་ཤེས་དང་། གཉིས་སྟོང་ལ་རྩེ་གཅིག་ཏུ་མཉམ་
པར་བཞག་པའི་ཉན་ཐོས་ཀྱི་མཐོང་ལམ་མཉམ་བཞག་ཡེ་ཤེས་ཡོད་ཟེར་བ་
མི་འཐད་དེ། ཉན་ཐོས་ཀྱི་མཐོང་ལམ་མཉམ་བཞག་ཡེ་ཤེས་ཡིན་ན། གང་
ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་མཉམ་



ལེགས་བཤད་འོད་དཀར་ཕྲེང་བ།།
བཞག་ཡེ་ཤེས་ཡིན་དགོས་པ་གང་ཞིག སྟོང་ཉིད་ལ་རྩེ་གཅིག་ཏུ་མཉམ་པར་
བཞག་པའི་མཉམ་བཞག་ཡེ་ཤེས་དང་། གཉིས་སྟོང་ལ་རྩེ་གཅིག་ཏུ་མཉམ་
པར་བཞག་པའི་མཉམ་བཞག་ཡེ་ཤེས་གཉིས་པོ་དེ་མ་ཡིན་པའི་ཕྱིར། རྟགས་
སླ༑ འོ་ན། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་
མཐོང་ལམ་མེད་པར་ཐལ་ལོ་ཟེར་ན་མ་ཁྱབ་སྟེ། སྟོང་ཉིད་ལ་རྩེ་གཅིག་
ཏུ་མཉམ་པར་བཞག་པའི་ཉན་ཐོས་ཀྱི་མཐོང་ལམ་མཉམ་བཞག་ཡེ་ཤེས་མེད་
ཅིང་། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་མཐོང་
ལམ་ཡོད་ལ། དེ་འདྲའི་ཡེ་ཤེས་དེ་སྤྱིར་མཉམ་བཞག་ཡེ་ཤེས་དང་། ཉན་
ཐོས་ཀྱི་མཐོང་ལམ་རྗེས་ཐོབ་ཡེ་ཤེས་ཡིན་ཞེས་ཁས་ལེན་དགོས་པའི་ཕྱིར། རྒྱས་
པར་གཞུང་ལས་ཤེས་པར་བྱའོ། །
ཁ་ཅིག མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཉན་ཐོས་
ཀྱི་མཐོང་ལམ་མཉམ་བཞག་ཡེ་ཤེས་ཡོད་ཟེར་བ་མི་འཐད་དེ། ཉན་ཐོས་ཀྱི་
མཐོང་ལམ་མཉམ་བཞག་ཡེ་ཤེས་ཡིན་ན། རང་ཡུལ་དུ་གྱུར་པའི་སྒྲུབ་པ་མེད་
དགོས་པའི་ཕྱིར། དེར་ཐལ། དེ་ཡིན་ན། རང་ཡུལ་དུ་གྱུར་པའི་དངོས་པོ་
མེད་དགོས་པའི་ཕྱིར། གཞན་ཡང་། དེ་མི་འཐད་པར་ཐལ། གང་ཟག་གི་
བདག་མེད་མངོན་སུམ་དུ་རྟོགས་པའི་ཉན་ཐོས་ཀྱི་མཐོང་ལམ་དེ། དེ་མ་ཡིན་
པའི་ཕྱིར། དེར་ཐལ། ཉན་ཐོས་ཀྱི་མཐོང་ལམ་བར་ཆད་མེད་ལམ་དེ། མི་
རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་མ་ཡིན་པའི་ཕྱིར། དེར་
ཐལ། དེའི་ཡུལ་དུ་གྱུར་པའི་དངོས་པོ་མེད་པའི་ཕྱིར། དེར་ཐལ། མཐའ་
88



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
དཔྱོད་ལས། གང་ཟག་གི་བདག་མེད་མངོན་སུམ་དུ་རྟོགས་པའི་བྱང་འཕགས་
ཀྱི་མཁྱེན་པ་དེ། མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་
མ་ཡིན་པའི་ཕྱིར། དེར་ཐལ། གང་ཟག་གི་བདག་མེད་མངོན་སུམ་དུ་རྟོགས་
པའི་ཉན་ཐོས་ཀྱི་མངོན་རྟོགས་དེ་མ་ཡིན་པའི་ཕྱིར། དེར་ཐལ། ཉན་ཐོས་
ཀྱི་མཐོང་ལམ་བར་ཆད་མེད་ལམ་དེ། དེ་མ་ཡིན་པའི་ཕྱིར་ཏེ། དེའི་ཡུལ་
དུ་གྱུར་པའི་དངོས་པོ་མེད་པའི་ཕྱིར་ཏེ། དེ་བར་ཆད་མེད་ལམ་ཡིན་པའི་ཕྱིར་
ཞེས་གསུངས་པའི་ཕྱིར།
ཁ་ཅིག ཉན་ཐོས་ཀྱི་སྒོམ་ལམ་ལ་དབྱེ་ན། ཉན་ཐོས་ཀྱི་སྒོམ་ལམ་
མཉམ་བཞག་ཡེ་ཤེས་དང་། ཉན་ཐོས་ཀྱི་སྒོམ་ལམ་རྗེས་ཐོབ་ཡེ་ཤེས། དེ་
གཉིས་གང་རུང་མ་ཡིན་པའི་ཉན་ཐོས་ཀྱི་སྒོམ་ལམ་དང་གསུམ་ཟེར་བ་མི་འཐད་
དེ༑ དགག་བཞག་ཉན་ཐོས་མཐོང་ལམ་གྱི་སྐབས་བཞིན་ནོ། །
ཁ་ཅིག ཉན་ཐོས་ཀྱི་སྒོམ་ལམ་ལ་འཇིག་རྟེན་པའི་སྒོམ་ལམ་དང་འཇིག་
རྟེན་ལས་འདས་པའི་སྒོམ་ལམ་གཉིས་ཡོད་དེ། སྒོམ་པའི་ལམ་ནི་རྣམ་གཉིས་
ཏེ༑ ཞེས་གསུངས་པའི་ཕྱིར་ཟེར་བ་མི་འཐད་དེ། འཇིག་རྟེན་པའི་སྒོམ་
ལམ་སྒོམ་ལམ་མ་ཡིན་པའི་ཕྱིར། དེར་ཐལ། འཇིག་རྟེན་པའི་སྒོམ་ལམ་
ཡིན་ན། ཞི་རགས་རྣམ་ཅན་གྱི་སྒོམ་ལམ་ཡིན་པས་ཁྱབ་པ་གང་ཞིག ཞི་
རགས་རྣམ་ཅན་གྱི་བློ་དང་འཕགས་ལམ་གྱི་གཞི་མཐུན་མི་འཐད་པའི་ཕྱིར།།
དེར་ཐལ། མཐའ་དཔྱོད་ལས། ངོས་འཛིན་ཕྱི་མ་མི་འཐད་པར་ཐལ། དེར་
གྱུར་པའི་སྤེལ་ཆོས་ཟག་བཅས་དེ་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར།
89



-
--
ལེགས་བཤད་འོད་དཀར་ཕྲེང་བ།
ཞེས་གསུངས་པས་འགྲུབ་པའི་ཕྱིར། ཁོ་བོ་ན་རེ། ཟག་བཅས་དང་སྒོམ་ལམ་
གྱི་གཞི་མཐུན་མེད་པར་ཐལ། ཟག་བཅས་དང་ལམ་བདེན་གྱི་གཞི་མཐུན་
མེད་པའི་ཕྱིར་ཟེར་བ་མི་འཐད་དེ། ལམ་བདེན་ལ་ཟག་མེད་ཀྱིས་ཁྱབ་པར་
སྨྲ་བ་ནི་མཛོད་པའི་ལུགས་ཡིན་པས་སྐབས་འདིར་མི་རུང་བའི་ཕྱིར། དེར་
ཐལ། ཕར་ཕྱིན་པའི་ལུགས་ལ་སྒོམ་ལམ་ཟག་བཅས་འདོད་པའི་ཕྱིར། དེར་
ཐལ། ཐེག་ཆེན་གྱི་མོས་པ་སྒོམ་ལམ་དེ། ཟག་བཅས་སུ་འདོད་པའི་ཕྱིར།
དེར་ཐལ། མཐའ་དཔྱོད་ལས། རང་ལུགས་ལ་ཐེག་ཆེན་གྱི་མོས་པ་སྒོམ་
ལམ་ཟག་བཅས་སུ་ཁས་ལེན་པའི་ཕྱིར། ཞེས་གསུངས་པའི་ཕྱིར།
ཁ་ཅིག ཉན་ཐོས་ཀྱི་རྟོགས་རིགས་སུ་གནས་པའི་མངོན་རྟོགས་ཡིན་
ན༑ ཉན་ཐོས་ཀྱི་ལམ་ཡིན་པས་ཁྱབ་ཟེར། འོ་ན། གང་ཟག་གི་བདག་འཛིན་
སྤངས་པའི་སྤངས་པ་དོན་དུ་གཉེར་བའི་ཐེག་ཆེན་གྱི་མཐོང་ལམ་ཆོས་ཅན།
ཉན་ཐོས་ཀྱི་ལམ་ཡིན་པར་ཐལ། ཉན་ཐོས་ཀྱི་རྟོགས་རིགས་སུ་གནས་པའི་
མངོན་རྟོགས་ཡིན་པའི་ཕྱིར། དེར་ཐལ། དེ་ཉན་ཐོས་ཀྱི་ཐབས་ཀྱི་རྟོགས་
རིགས་སུ་གནས་པའི་ཕྱིར། དེར་ཐལ། མཐའ་དཔྱོད་ལས། ཕྱི་མ་དེར་
ཐལ། དེ་ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་མི་གནས་པའི་ཕྱིར་ཏེ།
དེ་ཉན་ཐོས་ཀྱི་ཐབས་ཀྱི་རྟོགས་རིགས་སུ་གནས་པའི་ཕྱིར། དེར་ཐལ། གང་
ཟག་གི་བདག་འཛིན་སྤངས་པའི་སྤངས་པ་དོན་གཉེར་གྱི་ཉན་ཐོས་ཀྱི་མཐོང་
ལམ་དེ། ཉན་ཐོས་ཀྱི་ཐབས་ཡིན་པའི་ཕྱིར་ཏེ། ཉན་ཐོས་ཀྱི་སེམས་བསྐྱེད་
དེ་ཉན་ཐོས་ཀྱི་ཐབས་ཡིན་པའི་ཕྱིར། ཞེས་གསུངས་པའི་ཕྱིར། རྩ་བ་འདོད་
90



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ན༑ དེ་ཆོས་ཅན། ཉན་ཐོས་ཀྱི་རང་རྒྱུད་ཀྱིས་བསྡུས་པའི་ལམ་ཡིན་པར་
ཐལ། ཉན་ཐོས་ཀྱི་ལམ་ཡིན་པའི་ཕྱིར། ཁྱབ་སྟེ། ཉན་ཐོས་ཀྱི་ལམ་ཡིན་
ན༑ ཉན་ཐོས་རང་རྒྱུད་ཀྱིས་བསྡུས་པའི་ལམ་ཡིན་དགོས་པའི་ཕྱིར། དེར་
ཐལ། ཉན་ཐོས་ཀྱི་མངོན་རྟོགས་ཡིན་ན། དེའི་རྒྱུད་ཀྱིས་བསྡུས་པ་ཡིན་དགོས་
པའི་ཕྱིར། དེར་ཐལ། དེའི་ཐེག་པ་ཡིན་ན། དེའི་རྒྱུད་ཀྱིས་བསྡུས་པའི་དེ་
ཡིན་དགོས་པའི་ཕྱིར། དེར་ཐལ། མཐའ་དཔྱོད་ལས། ཉན་ཐོས་ཀྱི་ལམ་
ཡིན་ན། ཉན་ཐོས་རང་རྒྱུད་ཀྱིས་བསྡུས་པའི་ལམ་ཡིན་དགོས་ཤིང་། ཞེས་
དང༌། དེའི་མངོན་རྟོགས་ཡིན་ན། དེ་རང་རྒྱུད་ཀྱིས་བསྡུས་པའི་མངོན་རྟོགས་
ཡིན་དགོས་པའི་ཕྱིར་ཏེ། དེའི་ཐེག་པ་ཡིན་ན། དེ་རང་རྒྱུད་ཀྱིས་བསྡུས་
པའི་ཐེག་པ་ཡིན་དགོས་པའི་ཕྱིར། མ་གྲུབ་ན། དེའི་རྟོགས་རིགས་སུ་གནས་
པའི་ཐེག་པ་ཡིན་ན། དེའི་ཐེག་པ་ཡིན་དགོས་པར་ཐལ། མ་གྲུབ་པ་དེའི་ཕྱིར།
འདོད་ན། གང་ཟག་གི་བདག་མེད་མངོན་སུམ་དུ་རྟོགས་པའི་རྣམ་མཁྱེན་ཆོས་
ཅན། དེར་ཐལ། དེའི་ཕྱིར། འདོད་ན། མཐར་ཐུག་ཉན་ཐོས་ཀྱི་ཐེག་པ་
ཡོད་པར་ཐལ། འདོད་པའི་ཕྱིར། འདོད་ན། མཐར་ཐུག་ཐེག་པ་གསུམ་དུ་
གྲུབ་པར་ཐལ་ལོ། །ཞེས་གསུངས་པའི་ཕྱིར། །
ཁོ་ན་རེ། ཉན་ཐོས་ཀྱི་སྙིང་རྗེ་དེ། ཉན་ཐོས་ཀྱི་རྟོགས་རིགས་སུ་གནས་
པར་ཐལ། དེའི་ཐབས་ཀྱི་རྟོགས་རིགས་སུ་གནས་པའི་ཕྱིར་ཏེ། ཉན་ཐོས་
ཀྱི་སེམས་བསྐྱེད་དེ། ཉན་ཐོས་ཀྱི་ཐབས་ཀྱི་རྟོགས་རིགས་སུ་གནས་པ་གང་
ཞིག་མཚུངས་པའི་ཕྱིར། ཟེར་བ་མི་འཐད་དེ། ཉན་ཐོས་ཀྱི་སྙིང་རྗེ་དེ་སེམས་



ལེགས་བཤད་འོད་དཀར་ཕྲེང་བ།
ཅན་སྡུག་བསྔལ་དང་བྲལ་འདོད་ཀྱི་རྣམ་པ་ཅན་ཡིན་ལ། ཉན་ཐོས་ཀྱི་སེམས་
བསྐྱེད་དེ་ཉན་ཐོས་ཀྱི་འཐོབ་བྱ་འབྲས་བུ་བྱང་ཆུབ་ལ་དམིགས་ཤིང་དོན་དུ་གཉེར་
བའི་བློ་ཡིན་པའི་ཕྱིར།
ཁོ་ན་རེ། ཉན་ཐོས་ཀྱི་རྟོགས་རིགས་སུ་གནས་ན། དེའི་ཤེས་རབ་
ཀྱི་རྟོགས་རིགས་སུ་གནས་པས་ཁྱབ་ཟེར་བ་མི་འཐད་དེ། ཉན་ཐོས་འཕགས་
པའི་རྒྱུད་ཀྱི་ཐར་པ་དོན་གཉེར་གྱི་བློ་དེ་ཉན་ཐོས་ཀྱི་རྟོགས་རིགས་སུ་གནས་
པ་གང་ཞིག དེའི་ཤེས་རབ་ཀྱི་རྟོགས་རིགས་སུ་མི་གནས་པའི་ཕྱིར། ཕྱི་
མ་སླ། དང་པོ་དེར་ཐལ། མཐའ་དཔྱོད་ལས། ཁོ་ན་རེ། ཉན་ཐོས་ཀྱི་
ཐབས་ཀྱི་རྟོགས་རིགས་སུ་གནས་པ་མེད་པར་ཐལ། ཉན་ཐོས་ཀྱི་རྒྱུད་ཀྱི་སྙིང་
རྗེ་ཚད་མེད་དེ། དེའི་ཐབས་ཀྱི་རྟོགས་རིགས་སུ་མི་གནས་པའི་ཕྱིར་ཟེར་ན་
མ་ཁྱབ་སྟེ། ཉན་ཐོས་ཀྱི་འཕགས་པའི་རྒྱུད་ཀྱི་ཐར་པ་དོན་གཉེར་གྱི་བློ་དེ། དེའི་
ཐབས་ཀྱི་རྟོགས་རིགས་སུ་གནས་པའི་ཕྱིར། ཞེས་གསུངས་པའི་ཕྱིར། །
ཁ་ཅིག ཉན་ཐོས་ཀྱི་རྟོགས་རིགས་སུ་གནས་པའི་མཁྱེན་པ་ཡིན་ན།
ཉན་ཐོས་ཀྱི་ཐབས་ཀྱི་རྟོགས་རིགས་སུ་གནས་པས་ཁྱབ་ཅེས་ཟེར། འོ་ན།
འདིར་བསྟན་རྣལ་འབྱོར་གྱི་ས་དང་པོ་ཉན་ཐོས་ཀྱི་ཐབས་ཀྱི་རྟོགས་རིགས་
སུ་གནས་པར་ཐལ། དེ་ཉན་ཐོས་ཀྱི་རྟོགས་རིགས་སུ་གནས་པའི་ཕྱིར། ཁྱབ་
པ་ཁས། འདོད་མི་ནུས་ཏེ། དེ་ཉན་ཐོས་ཀྱི་ཤེས་རབ་ཀྱི་རྟོགས་རིགས་
སུ་གནས་པའི་ཕྱིར། དེར་ཐལ། འདིར་བསྟན་རྣལ་འབྱོར་གྱི་ས་དང་པོ་
དེ༑ ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི་གང་ཟག་གི་བདག་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
མེད་རྟོགས་པའི་ལམ་ཞུགས་ཀྱི་མངོན་རྟོགས་ཡིན་པའི་ཕྱིར། དེ་འདིར་བསྟན་
རྣལ་འབྱོར་གྱི་ས་དང་པོའི་མཚན་ཉིད་དུ་ཡང་འཇོག་གོ། །གཞན་ཡང་། ཉན་
ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི་གང་ཟག་གི་བདག་མེད་རྟོགས་
པའི་ལམ་ཞུགས་ཀྱི་མངོན་རྟོགས་ཆོས་ཅན། ཉན་ཐོས་ཀྱི་རྟོགས་རིགས་སུ་
གནས་པར་ཐལ། ཉོན་སྒྲིབ་སྤོང་བའི་ལམ་དང་དམིགས་རྣམ་རྗེས་སུ་མཐུན་
པའི་རབ་ཏུ་ཕྱེ་བའི་རིགས་སུ་གནས་པའི་མངོན་རྟོགས་པའི་ཕྱིར། ཡང་དེ་
ཆོས་ཅན། ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པར་ཐལ། ཉོན་
སྒྲིབ་སྤོང་བའི་དེ་ཁོ་ན་ཉིད་ཡིད་ལ་བྱེད་པའི་ལམ་དང་དམིགས་རྣམ་རྗེས་སུ་
མཐུན་པའི་རབ་ཏུ་ཕྱེ་བའི་རིགས་སུ་གནས་པའི་མངོན་རྟོགས་ཡིན་པའི་ཕྱིར།
དེས་ན་ཉན་ཐོས་ཀྱི་ཐབས་ཀྱི་རྟོགས་རིགས་སུ་གནས་པ་ཡིན་ན། དེའི་ཤེས་
རབ་ཀྱི་རྟོགས་རིགས་སུ་གནས་པ་མ་ཡིན་པས་ཁྱབ་སྟེ། ཉན་ཐོས་ཀྱི་ཐབས་
ཀྱི་རྟོགས་རིགས་སུ་གནས་པ་དང་། དེའི་ཤེས་རབ་ཀྱི་རྟོགས་རིགས་སུ་གནས་
པ་གཉིས་འགལ་བ་ཡིན་པའི་ཕྱིར། དེར་ཐལ། ཉན་ཐོས་ཀྱི་ཐབས་དང་དེའི་
ཤེས་རབ་གཉིས་འགལ་བའི་ཕྱིར། དེར་ཐལ། ཐེག་ཆེན་གྱི་ཐབས་དང་ཤེས་
རབ་གཉིས་འགལ་བ་གང་ཞིག་མཚུངས་པའི་ཕྱིར། དང་པོ་དེར་ཐལ། བྱང་
སེམས་ཀྱི་རྒྱུད་ཀྱི་ཐབས་དང་བྱང་སེམས་ཀྱི་རྒྱུད་ཀྱི་ཤེས་རབ་གཉིས་འགལ་
བའི་ཕྱིར། དེར་ཐལ། བྱང་འཕགས་ཀྱི་རྒྱུད་ཀྱི་གཙོ་བོར་རང་དོན་ཆོས་
སྐུ་ཐོབ་ཕྱིར་དུ་སྒོམ་པའི་ཤེས་རབ་དང་། དེའི་རྒྱུད་ཀྱི་གཙོ་བོར་གཞན་
དོན་གཟུགས་སྐུ་ཐོབ་པའི་ཕྱིར་དུ་སྒོམ་པའི་ཉམས་ལེན་གཉིས་འགལ་བའི་



ལེགས་བཤད་འོད་དཀར་ཕྲེང་བ།
ཕྱིར། རྒྱས་པར་གཞུང་ལས་ཤེས་པར་བྱའོ། །
ཁོ་ན་རེ། དེ་གཉིས་མི་འགལ་བར་ཐལ། ཐེག་ཆེན་སེམས་བསྐྱེད་
དང་མཚུངས་ལྡན་དུ་གྱུར་པའི་ཤེས་རབ་དེ། ཐེག་ཆེན་གྱི་ཐབས་ཤེས་གཉིས་
ཀ་ཡིན་པའི་ཕྱིར། དེར་ཐལ། དེ་ཐེག་ཆེན་གྱི་ཐབས་གང་ཞིག ཤེས་
རབ་ཡིན་པའི་ཕྱིར། དང་པོ་དེར་ཐལ། དེ་ཐེག་ཆེན་སེམས་བསྐྱེད་དང་
མཚུངས་ལྡན་རྣམ་པ་ལྔ་མཚུངས་ཡིན་པའི་ཕྱིར་ཟེར་ན། མ་ཁྱབ། ཕྱི་མ་
དེར་ཐལ། ཐེག་ཆེན་གྱི་ཤེས་རབ་ཡིན་པའི་ཕྱིར། དེར་ཐལ། ཐེག་ཆེན་
སེམས་བསྐྱེད་ཀྱི་འཁོར་དུ་བྱུང་བའི་ཤེས་རབ་ཡིན་པའི་ཕྱིར།
ཡང་ཁོ་ན་རེ། ཐེག་ཆེན་གྱི་ཐབས་ཤེས་གཉིས་མི་འགལ་བར་ཐལ།
བྱང་ཆུབ་སེམས་དཔའི་རྒྱུད་ཀྱི་གཙོ་བོ་གཟུགས་སྐུའི་ལག་རྗེས་འཇོག་བྱེད་
དང་། དེའི་རྒྱུད་ཀྱི་གཙོ་བོ་ཆོས་སྐུའི་ལག་རྗེས་འཇོག་བྱེད་གཉིས་མི་འགལ་
བའི་ཕྱིར། དེར་ཐལ། བྱང་ཆུབ་སེམས་དཔའི་རྒྱུད་ཀྱི་རྟོགས་པ་མཐར་
ཐུག་གི་ལག་རྗེས་འཇོག་བྱེད་དང་། དེའི་རྒྱུད་ཀྱི་སྤངས་པ་མཐར་ཐུག་གི་ལག་
རྗེས་འཇོག་བྱེད་གཉིས་མི་འགལ་བའི་ཕྱིར་ན། མ་ཁྱབ། རྟགས་དེར་ཐལ།
ཐེག་ཆེན་གྱི་ཟག་མེད་སྒོམ་ལམ་གཅིག་ཉིད་སྒྲུབ་པ་སྒོམ་ལམ་དང་རྣམ་དག་
སྒོམ་ལམ་གཉིས་ཀ་ཡིན་པས། དེ་གཉིས་ཀར་བཞག་དགོས་པའི་ཕྱིར། དེར་
ཐལ། སྤྱི་དོན་ལས། དེས་ན་ཐེག་ཆེན་གྱི་ཟག་མེད་སྒོམ་ལམ་གཅིག་ཉིད་
སྒྲུབ་པ་སྒོམ་ལམ་དང་རྣམ་དག་སྒོམ་ལམ་གཉིས་ཀར་འཇོག་སྟེ། རྟོགས་པ་
མཐར་ཐུག་གི་ལག་རྗེས་འཇོག་པའི་ཆ་ནས་སྒྲུབ་པ་སྒོམ་ལམ་དང་། སྤངས་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
པ་མཐར་ཐུག་གི་ལག་རྗེས་འཇོག་པའི་ཆ་ནས་རྣམ་དག་སྒོམ་ལམ་དུ་འཇོག་
པའི་ཕྱིར། ཞེས་གསུངས་པའི་ཕྱིར། །
ཁ་ཅིག ཉན་ཐོས་དགྲ་བཅོམ་པའི་རྒྱུད་ལ་མི་དགེ་བ་ཡོད་དེ། དེའི་
རྒྱུད་ལ་མ་ངེས་པའི་མི་དགེ་བ་ཡོད་པའི་ཕྱིར། དེར་ཐལ། ཊི་ཀ་དོན་གསལ་
ལས། དགྲ་བཅོམ་པ་དག་ལ་སོ་སོའི་སྐྱེ་བོའི་གནས་སྐབས་ན་བྱས་པ་ཡང་
སྲིད་པའི་ལས་དགེ་བའམ་མི་དགེ་བ་མ་ངེས་པ་དག་ནི་མེད་པ་མ་ཡིན་མོད་
ཀྱི་ཕྲ་རྒྱས་མེད་པའི་ཕྱིར། དེ་དག་གིས་སྲིད་པ་མངོན་པར་འགྲུབ་མི་ནུས་སོ་
ཞེས་གསུངས་པའི་ཕྱིར། ཟེར་བ་མི་འཐད་དེ། དེས་ནི་དགྲ་བཅོམ་པའི་རྒྱུད་
ལ་ཀུན་འབྱུང་ཟག་བཅས་ཀྱི་ལས་ཡོད་པར་བསྟན་པ་ཙམ་ཡིན་པའི་ཕྱིར། དེར་
ཐལ། རྣམ་འགྲེལ་ལས། འདོད་ཆགས་བྲལ་བས་གནས་པ་ནི། །བརྩེ་བའམ་
ཡང་ན་ལས་ཀྱིས་ཡིན། །ཞེས་དང༌། སྲིད་པའི་སྲེད་ལས་རྣམ་བརྒལ་
བའི། །ལས་གཞན་འཕན་ནུས་མ་ཡིན་ཏེ། །ལྷན་ཅིག་ཕྱེད་པ་ཟད་ཕྱིར་རོ། །ཞེས་
སོགས་ཀྱིས་དགྲ་བཅོམ་པའི་རྒྱུད་ལ་ཟག་བཅས་ཀྱི་ལས་ཙམ་ཡོད་པར་བསྟན་
པ་གང་ཞིག གོང་འོག་གི་གཞུང་དེ་གཉིས་ཀྱི་བསྟན་དོན་མཚུངས་པའི་ཕྱིར།
དེར་ཐལ། གསེར་ཕྲེང་ལས། གཞུང་གོང་འོག་རྣམས་སུ་ཟག་བཅས་ཀྱི་
ལས་ཡོད་པར་དུ་མ་ཞིག་བཤད་པའི་ཕྱིར། ཞེས་གསུངས་པའི་ཕྱིར།
ཁ་ཅིག ཊི་ཀའི་ལུང་དེ་མ་དག་པ་ཡིན་ཏེ། དགེ་བའམ་མི་དགེ་བ་མ་
ངེས་པ་དག་ནི་ཡོད་པ་མིན་མོད་ཀྱི་ཞེས་སོགས་འདོད་པ་དང་།
ཡང་ཁ་ཅིག ལས་དགེ་བའམ་མི་དགེ་བ་མ་ངེས་པ་དག་ནི་མེད་པ་མིན་



ལེགས་བཤད་འོད་དཀར་ཕྲེང་བ།
མོད་ཀྱི་ཕྲ་རྒྱས་མེད་པའི་ཕྱིར། དེ་དག་གིས་སྲིད་པ་མངོན་པར་འགྲུབ་པར་
མི་ནུས་སོ། །ཞེས་ཟེར་བ་སོགས་ནི་རྟོག་བཟོ་འབའ་ཞིག་གོ། །
ཁ་ཅིག མི་དགེ་བ་ལ་ཉོན་སྒྲིབ་ཀྱིས་ཁྱབ་པ་གྲུབ་མཐའ་གོང་མའི་ལུགས་
ཡིན་གྱི། ལས་ལ་གཟུགས་ཅན་འདོད་པ་བྱེ་སྨྲའི་ལུགས་ལ་མི་དགེ་བ་ཡིན་ན།
ཉོན་སྒྲིབ་ཡིན་པས་མ་ཁྱབ་པས་དོན་གསལ་གྱི་ལུང་སྒྲས་ཟིན་ལྟར་རོ། །ཞེས་
ཟེར་བ་མི་འཐད་དེ། ལས་ལ་གཟུགས་ཅན་འདོད་པ་བྱེ་སྨྲའི་ལུགས་ལ་མི་དགེ་
བ་ལ་ཉོན་སྒྲིབ་ཀྱིས་ཁྱབ་པའི་ཕྱིར། དེར་ཐལ། དགྲ་བཅོམ་པའི་རྒྱུད་ལ།
སྡིག་པ་དང་། མི་དགེ་བ་མེད་པས་འགྲུབ་པའི་ཕྱིར། རྟགས་དེར་ཐལ། དགྲ་
བཅོམ་པའི་རྒྱུད་ཀྱི་ཉེས་པ་ཡིན་ན། ལུང་མ་བསྟན་ཡིན་དགོས་པའི་ཕྱིར། དེར་
ཐལ། འདུལ་བ་ལུང་རིགས་ཉི་མ་ལས། དགྲ་བཅོམ་པ་ལ་སྡིག་པ་མེད་ཅིང་
ལྟུང་བ་ཡོད་པའི་ཕྱིར་དང་། ལྟུང་བ་ཡིན་ན། མི་དགེ་བ་ཡིན་པས་མ་ཁྱབ་
པའི་ཕྱིར། དང་པོ་གྲུབ་སྟེ། དགྲ་བཅོམ་པའི་ཉེས་པ་གང་ཡིན་ལུང་མ་བསྟན་
དུ་བྱེད་དགོས་པ་གང་ཞིག དགྲ་བཅོམ་བདེན་སྨྲའི་ལྟུང་བྱེད་ཡོད་པའི་ཕྱིར།
ཞེས་གསུངས་པའི་ཕྱིར།
ཁ་ཅིག ཉན་ཐོས་མི་སློབ་པ་མི་སློབ་པ་མ་ཡིན་པའི་ཕྱིར་ཏེ། དེ་སློབ་
པ་ཡིན་པའི་ཕྱིར། དེར་ཐལ། དེ་སངས་རྒྱས་ཀྱི་གོ་འཕང་ཐོབ་ཕྱིར་དུ་ལམ་
ལ་སློབ་པའི་སློབ་པ་ཡིན་པའི་ཕྱིར་ན། མ་ཁྱབ་སྟེ། དེ་ཙམ་གྱིས་སློབ་པར་
མི་འཇོག་པའི་ཕྱིར། དེར་ཐལ། ཐེག་པ་རང་རང་གི་ལམ་གྱི་སྐབས་ཀྱི་ཐོབ་
བྱ་འབྲས་བུ་ཐོབ་ཕྱིར་དུ་ལམ་ལ་སློབ་མི་དགོས་པས་ན་མི་སློབ་པ་ཞེས་བཤད་



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
དགོས་པའི་ཕྱིར། ཐེག་པ་གསུམ་པོ་གང་རུང་གི་མི་སློབ་ལམ་ཐོབ་མྱོང་གི་
གང་ཟག་ལ་མི་སློབ་པ་ཞེས་པ་དང་། ཐེག་པ་གསུམ་པོ་གང་རུང་གི་འཕགས་
ལམ་ཐོབ་མྱོང་གི་གང་ཟག་ལ་འཕགས་པའི་གང་ཟག་ཅེས་ཁས་བླང་བར་བྱའོ། །
གཉིས་པ། རང་རྒྱལ་གྱི་ལམ་གྱི་རྣམ་གཞག་བཤད་པ།
རང་རྒྱལ་གྱི་ལམ་གྱི་རྣམ་གཞག་བཤད་པ་ལ་གཉིས། སྤྱིའི་དོན་དང་།
མཐའ་དཔྱོད་པའོ། ། །
དང་པོ་ནི། ངེས་འབྱུང་གི་བསམ་པ་བཅོས་མ་མ་ཡིན་པས་ཟིན་པའི་
རང་རྒྱལ་ལམ་ཞུགས་ཀྱི་མངོན་རྟོགས་དེ། རང་རྒྱལ་གྱི་ལམ་གྱི་མཚན་ཉིད།
དབྱེ་ན། རང་རྒྱལ་གྱི་ཚོགས་ལམ། སྦྱོར་ལམ། མཐོང་ལམ། སྒོམ་
ལམ། མི་སློབ་ལམ་དང་ལྔ་ཡོད་དོ། །རང་རྒྱལ་གྱི་ཆོས་མངོན་རྟོགས། རང་
རྒྱལ་གྱི་ཚོགས་ལམ་གྱི་མཚན་ཉིད། རང་རྒྱལ་གྱི་ཚོགས་ལམ། དེའི་ཐར་
པ་ཆ་མཐུན། རང་རྒྱལ་ཚོགས་ལམ་པའི་མངོན་རྟོགས་རྣམས་མིང་གི་རྣམ་
གྲངས་ཡིན་ནོ། །སྒྲ་བཤད་གོང་དང་རིགས་འགྲེའོ། །དབྱེ་བ་མཚན་གཞི་
སོགས་ཕལ་ཆེར་ཉན་ཐོས་ཀྱི་སྐབས་དང་རིགས་འགྲེའོ། །ཁྱད་པར་ནི། རྟོགས་
པའི་བློའི་མཚན་གཞི་ནི་དེའི་རྒྱུད་ཀྱི་གཟུང་འཛིན་གཉིས་སྟོང་དོན་སྤྱིའི་ཚུལ་
གྱིས་རྟོགས་པའི་བློ་ལྟ་བུ་ལ་བྱེད་དོ། །གནས་སྐབས་རང་རྒྱལ་དུ་རིགས་ངེས་
པའི་གང་ཟག་དེའི་རྒྱུད་ལ་རང་རྒྱལ་གྱི་བྱང་ཆུབ་ཐོབ་འདོད་ཀྱི་བློ་ལ་བཅོས་
མིན་གྱི་མྱོང་བ་ནམ་ཐོབ་པ་ནས་རང་རྒྱལ་གྱི་ཚོགས་ལམ་ཐོབ་པར་འཇོག་པ་
ཡིན་ནོ། །རང་རྒྱལ་གྱི་དོན་མངོན་རྟོགས། རང་རྒྱལ་གྱི་སྦྱོར་ལམ་གྱི་མཚན་
97



ལེགས་བཤད་འོད་དཀར་ཕྲེང་བ།
ཉིད། རང་རྒྱལ་གྱི་དོན་མངོན་རྟོགས། རང་རྒྱལ་གྱི་སྦྱོར་ལམ། རང་
རྒྱལ་གྱི་ངེས་འབྱེད་ཡན་ལག་རྣམས་མིང་གི་རྣམ་གྲངས་དང་། དབྱེ་བ་མཚན་
གཞི་དང་བཅས་པ་ཕལ་ཆེར་ཉན་ཐོས་ཀྱི་སྐབས་སུ་བཤད་པ་ལྟར་ལ། ཁྱད་
པར་ནི། ཚོགས་ལམ་གྱི་སྐབས་ལྟར་རོ། །གནས་སྐབས་རང་རྒྱལ་དུ་རིགས་
ངེས་པའི་རང་རྒྱལ་ཚོགས་ལམ་ཆེན་པོ་བ་དེས། གཟུང་འཛིན་གཉིས་སྟོང་
རྟོགས་པའི་ཞི་གནས་ལ་གནས་བཞིན་པའི་ངང་ནས་བཟུང་འཛིན་གཉིས་སྟོང་
ལ་དམིགས་པའི་ལྷག་མཐོང་ནམ་ཐོབ་པ་ན་རང་རྒྱལ་གྱི་སྦྱོར་ལམ་ཐོབ་པ་ཡིན་
ནོ༑ ༑ས་མཚམས་ནི། རང་རྒྱལ་གྱི་སྦྱོར་ལམ་ཐོབ་པ་ནས། རང་རྒྱལ་གྱི་
མཐོང་ལམ་མ་ཐོབ་པའི་བར་དུ་ཡོད་དོ། །རང་རྒྱལ་གྱི་བདེན་པ་མངོན་རྟོགས།
རང་རྒྱལ་གྱི་མཐོང་ལམ་གྱི་མཚན་ཉིད། རང་རྒྱལ་གྱི་མཐོང་ལམ། རང་
རྒྱལ་གྱི་བདེན་པ་མངོན་རྟོགས་སོགས་མིང་གི་རྣམ་གྲངས་ཡིན་ནོ། །དབྱེ་ན།
རང་རྒྱལ་གྱི་མཐོང་ལམ་མཉམ་བཞག་ཡེ་ཤེས་དང་། རྗེས་ཐོབ་ཡེ་ཤེས་གཉིས་
ཡོད་ལ། གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་ལ་རྩེ་གཅིག་ཏུ་
མཉམ་པར་བཞག་པའི་རང་རྒྱལ་གྱི་བདེན་པ་མངོན་རྟོགས་དེ། རང་རྒྱལ་
གྱི་མཐོང་ལམ་མཉམ་བཞག་ཡེ་ཤེས་ཀྱི་མཚན་ཉིད། དབྱེ་ན། རང་རྒྱལ་
གྱི་མཐོང་ལམ་བར་ཆད་མེད་ལམ། དེའི་རྣམ་གྲོལ་ལམ། དེ་གཉིས་གང་
རུང་མ་ཡིན་པའི་རང་རྒྱལ་གྱི་མཐོང་ལམ་མཉམ་བཞག་ཡེ་ཤེས་དང་གསུམ།
གཟུང་འཛིན་གཉིས་སྟོང་ལ་རྩེ་གཅིག་ཏུ་མཉམ་པར་བཞག་པའི་རང་རྒྱལ་གྱི་
མཐོང་ལམ་མཉམ་བཞག་ཡེ་ཤེས་གང་ཞིག རང་གི་ངོས་སྐལ་གྱི་སྤང་བྱར་
98



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
གྱུར་པའི་གཟུང་འཛིན་རྫས་གཞན་དུ་གྲུབ་པར་འཛིན་པའི་འཛིན་པ་ཀུན་བཏགས་
ཀྱི་དངོས་གཉེན་བྱེད་པ། རང་རྒྱལ་གྱི་མཐོང་ལམ་བར་ཆད་མེད་ལམ་གྱི་
མཚན་ཉིད། དབྱེ་བ་སོགས་གཞན་རྣམས་རིགས་འགྲེའོ། །རང་རྒྱལ་གྱི་
རྗེས་ལ་མངོན་རྟོགས། རང་རྒྱལ་གྱི་སྒོམ་ལམ་གྱི་མཚན་ཉིད། རང་རྒྱལ་
གྱི་སྒོམ་ལམ། རང་རྒྱལ་གྱི་རྗེས་ལ་མངོན་རྟོགས་སོགས་མིང་གི་རྣམ་གྲངས་
ཡིན་ནོ། །དབྱེ་བ་སོགས་རིགས་འགྲེའོ། །རང་རྒྱལ་རང་ལམ་གྱི་བྱ་བ་མཐར་
ཕྱིན་པའི་རང་རྒྱལ་གྱི་མངོན་རྟོགས་དེ། རང་རྒྱལ་གྱི་མི་སློབ་ལམ་གྱི་མཚན་
ཉིད། གཞན་རྣམས་རིགས་འགྲེའོ། །རང་རྒྱལ་གྱི་ཡེ་ཤེས་དེ། ཉན་ཐོས་
ཀྱི་ཡེ་ཤེས་ལས་ཁྱད་པར་དུ་འཕགས་ཚུལ་བདུན་ཡོད་དེ། རིགས། ལམ།
ཡང་དག་འགྲུབ་པ། ཚོགས་བསགས་ཚུལ། གནས་ཚུལ། རྒྱུ་ཚུལ། སྒྲ་
བཤད་པའོ། །དང་པོ་ཁྱད་པར་གསུམ་དང་ལྡན་པའི་ཕྱིར་ཏེ། རང་བཞིན་
གྱིས་ཉོན་མོངས་པ་ཤས་ཆུང་བས་འདུ་འཛི་ལ་མི་དགའ་ཞིང་གཅིག་པུར་གནས་
པ་ལ་དགའ་བ་དང་། བྱང་སེམས་ལ་ལྟོས་ན་སྙིང་རྗེ་ཆུང་བས་གཞན་དོན་རྒྱ་
ཆེན་མི་བྱེད་པར་རང་དོན་སྒྲུབ་པ་ལ་དགའ་བ་དང་། རང་བཞིན་གྱི་དབང་
པོ་འབྲིང་ཡིན་ཞིང་ང་རྒྱལ་ཤས་ཆེ་བས་འགྲན་ཟླ་མེད་པར་བྱང་ཆུབ་སྒྲུབ་ཅིང་
སྲིད་པ་ཐ་མའི་ཚེ་གཞན་གྱིས་བསྟན་པ་ལ་མི་ལྟོས་པར་རང་བྱུང་གི་ཡེ་ཤེས་
མངོན་དུ་བྱེད་པའི་ཁྱད་པར་དང་ལྡན་པའི་ཕྱིར། ཁྱད་པར་དང་པོ་བསེ་རུ་
ལྟ་བུའི་རང་རྒྱལ་ཁོ་ན་ལ་སྦྱོར་དགོས་ཏེ། གསེར་ཕྲེང་ལས། འོན་ཀྱང་
གཅིག་པུ་ལ་དགའ་བ་ནི་ཚོགས་སྤྱོད་ལ་དོར་རོ། །ཞེས་གསུངས་པའི་ཕྱིར།
99



ལེགས་བཤད་འོད་དཀར་ཕྲེང་བ།
གཉིས་པ་ལམ་ལ་གསུམ་ཡོད་དེ། ཚོགས་ལམ་གྱི་སྐབས་སུ་ཚོགས་
བསགས་ནས་རང་སངས་རྒྱ་བ་གཅིག་དང་། སྦྱོར་ལམ་བཟོད་པ་མན་ཆད་
དུ་ཚོགས་བསགས་ནས་རང་སངས་རྒྱ་བ་གཅིག་དང་། དེ་འབྲས་བུ་དང་པོ་
གཉིས་གང་རུང་མན་ཆད་ལ་ཚོགས་བསགས་ནས་རང་སངས་རྒྱ་བ་གཅིག་
དང་གསུམ་ཡོད་པའི་ཕྱིར། དང་པོ་གྲུབ་སྟེ། རང་རྒྱལ་གྱི་རིགས་ཅན་
གཅིག་ཚོགས་ལམ་གྱི་སྐབས་སུ་བསྐལ་ཆེན་བརྒྱའི་ཚོགས་དང་། ཕུང་པོ་
དང༌། ཁམས་དང་། སྐྱེ་མཆེད་དང་། བདེན་པ་དང་། རྟེན་འབྲེལ་དང་།
གནས་དང་གནས་མིན་པའི་མཁས་བྱའི་དངོས་པོ་དྲུག་ལ་མཁས་པར་བྱས་
ནས་སྐྱེ་བ་གཅིག་ཐོག་གི་སྐབས་སུ་འཆི་ཁར་སངས་རྒྱས་དང་ཉན་ཐོས་མེད་
པའི་ཞིང་ཁམས་སྟོང་པར་སྐྱེ་བར་གྱུར་ཅིག སྲིད་པ་ཐ་མའི་ཚེ་གཞན་གྱིས་
བསྟན་པ་ལ་མི་ལྟོས་པར་རང་གི་བྱང་ཆུབ་མངོན་དུ་བྱེད་པར་གྱུར་ཅིག སྒྲ་
མེད་ལུས་ཀྱི་རྣམ་འགྱུར་གྱི་སྒོ་ནས་གདུལ་བྱ་ལ་ཆོས་སྟོན་པར་གྱུར་ཅིག་
ཅེས་སྨོན་ལམ་གསུམ་བཏབ་ནས་བསེ་རུ་ལྟ་བུར་འགྱུར་བའི་ཕྱིར་ཏེ། གསེར་
ཕྲེང་ལས། འདི་ནི་བསེ་རུ་ལྟ་བུའི་ལམ་མོ། །ཞེས་གསུངས་པའི་ཕྱིར།
གཉིས་པ་གྲུབ་སྟེ། སྦྱོར་ལམ་བཟོད་པ་མན་ཆད་དུ་རང་རྒྱལ་དབང་འབྲིང་
གིས་བསྐལ་བརྒྱར་ཚོགས་བསགས་ནས་སྐྱེ་བ་གཅིག་ཐོག་གི་སྐབས་སུ་སྨོན་
ལམ་གསུམ་བྱེད་ཅིང་དེ་ལྟར་འགྲུབ་པའི་ཚོགས་སྤྱོད་པ་ཆེན་པོ་ཡོད་པའི་ཕྱིར།
དེར་ཐལ། གསེར་ཕྲེང་ལས། སའི་དངོས་གཞིར་བཟོད་པ་འདི་ལ་གསལ་
ཁ་མེད་ཀྱང་བླ་མ་རྣམས་བཟོད་འབྲིང་མན་ཆད་སྐྱེད་པ་ལ་བཞེད་དེ། ཞེས་
100



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
གསུངས་པའི་ཕྱིར། གསུམ་པ་གྲུབ་སྟེ། རང་རྒྱལ་དབང་རྟུལ་གྱི་འབྲས་བུ་
དང་པོ་གཉིས་ཀ་ཡན་ཆད་དུ་ཚོགས་བསགས་ནས་སྐྱེས་པ་གཅིག་ཐོག་གི་སྐབས་
སུ་སྨོན་ལམ་བྱེད་ཅིང་། དེ་ལྟར་འགྲུབ་པའི་ཚོགས་སྤྱོད་པ་ཆུང་ངུ་ཡོད་པའི་
ཕྱིར། དེར་ཐལ། གསེར་ཕྲེང་ལས། འདི་ལ་བོད་རྣམས་རིམ་པ་ལྟར་དབང་
པོ་འབྲིང་གི་འབྲིང་དང་འབྲིང་གི་རྟུལ་བོ་དང་། ཚོགས་སྤྱོད་ཆེ་ཆུང་གི་ཐ་སྙད་
བྱེད་དོ། །བསྟན་བཅོས་ལས་ནི། སྦྱོར་ལམ་སྔོན་དུ་བཏང་ཞིང་འབྲས་བུ་
སྔོན་དུ་མ་བཏང་བའི་ཚོགས་སྤྱོད་དང་། དེ་གཉིས་ཀ་སྔོན་དུ་བཏང་བའི་ཚོགས་
སྤྱོད་ཅེས་འབྱུང་སྟེ། ཞེས་གསུངས་པའི་ཕྱིར། དེས་ན། བསེ་རུ་ལྟ་བུ་
དང་། ཚོགས་སྤྱོད་ཆེ་བ་དང་། ཚོགས་སྤྱོད་ཆུང་ངུ་གསུམ་གྱི་ལམ་གྱི་ཁྱད་
པར་ཡོད་དེ། བསེ་རུས་སྦྱོར་ལམ་སྔོན་དུ་མི་གཏོང་། གཉིས་པས་སྦྱོར་ལམ་
སྔོན་དུ་གཏོང་བ་དང་། གསུམ་པའི་འབྲས་བུ་དང་པོ་གཉིས་སྔོན་དུ་གཏོང་བ་
དེ་ཡིན་པའི་ཕྱིར། རྒྱས་པར་ཀུན་བཏུས་རྩ་འགྲེལ་ལས་ཤེས་པར་བྱའོ། །གསུམ་
པ་གྲུབ་སྟེ། ལམ་གསུམ་གྱི་སྐབས་ཀྱི་སྨོན་པ་ལྟར་འགྲུབ་པ་ཡོད་ཅིང་། བསེ་
རུ་ལྟ་བུ་ཡང་ཚེ་གཅིག་ལ་སྦྱོར་ལམ་མཐོང་ལམ་སྒོམ་ལམ་མི་སློབ་ལམ་བཞི་
བགྲོད་ཀྱང་སྟན་གཅིག་ལ་མཛོད་པ་ལྟར་བགྲོད་པ་མི་བཞེད་པའི་ཕྱིར། དེར་
ཐལ། གསེར་ཕྲེང་ལས། ཚེ་འཕོས་པའི་ཕྱི་མ་དེ་ཉིད་ལ་ལམ་ལྷག་མ་བཞི་
སྐྱེད་པར་བཞེད་ཀྱི། མཛོད་པ་ལྟར་གདན་ཐོག་གཅིག་ལ་ངེས་པར་སྐྱེད་པར་
མི་འདོད་དོ། །ཞེས་གསུངས་པའི་ཕྱིར། བཞི་པ་གྲུབ་སྟེ། བསེ་རུ་ལྟ་བུའི་
རང་རྒྱལ་གྱིས་ཚོགས་ལམ་དུ་བསྐལ་ཆེན་བརྒྱར་ཚོགས་བསགས་པའི་ཕྱིར་
101



ལེགས་བཤད་འོད་དཀར་ཕྲེང་བ།
ཏེ༑ མཛོད་ལས། བསེ་རུ་བསྐལ་བ་བརྒྱ་ཡིས་རྒྱུས། །ཞེས་གསུངས་པའི་
ཕྱིར་དང་། དྲིན་ལན་བསབ་པ་ལས། རང་སངས་རྒྱས་རྣམས་ནི་བསྐལ་བ་
ཆེན་པོ་བརྒྱས་ཚར་ཕྱིན་པར་འགྱུར་རོ། །ཞེས་གསུངས་པའི་ཕྱིར། རང་
རྒྱལ་ལ་རིགས་ངེས་མ་ངེས་ཀྱི་ཁྱད་པར་ཡོད་དེ། བསེ་རུ་ལྟ་བུ་རིགས་ངེས་
དང་། ཚོགས་སྤྱོད་གཉིས་མ་ངེས་པ་ཡིན་པའི་ཕྱིར་ཏེ། གསེར་ཕྲེང་ལས།
དེ་ཡང་དང་པོ་རིགས་ངེས་པ་དང་ཕྱི་མ་གཉིས་མ་ངེས་པ་ཞེས་སོགས་གསུངས་
པའི་ཕྱིར། ལྔ་པ་གྲུབ་སྟེ། ཐུགས་ཆོས་ཟབ་མོ་སོ་སོར་རྟོགས་ཤིང་ཡིད་ལ་
བྱེད་པ་གསུམ་ཀ་ལ་འདྲ་ཞིང་ལུས་བསེ་རུ་ལྟར་གཅིག་པུར་གནས་པ་དང་།
ཚོགས་སྤྱོད་གཉིས་ཚོགས་དང་བཅས་པར་གནས་པའི་ཕྱིར། དྲུག་པ་གྲུབ་སྟེ།
དེ་དག་ཐམས་ཅད་གྲོང་ངམ་གྲོང་རྡལ་གང་དུ་གནས་ཀྱང་ལུས་ཤིན་ཏུ་བསྲུངས་
པ་དང་དབང་པོ་བསྡམས་ནས་བསོད་སྙོམས་ལ་འཇུག་པའི་ཕྱིར། བདུན་པ་
གྲུབ་སྟེ། མཛོད་འགྲེལ་ལས། ལུང་མེད་པར་བདག་གཅིག་པུའི་ཕྱིར་སངས་
རྒྱས་པས་རང་སངས་རྒྱས་ཏེ། ཞེས་གསུངས་ཏེ། གཞན་གྱི་ལུང་མེད་པར་
བདག་གཅིག་པུའི་ཕྱིར་སངས་རྒྱས་པ་སྟེ་སྤངས་རྟོགས་ཁོང་དུ་ཆུད་པས་རང་
སངས་རྒྱས་ཞེས་བཏགས་པའི་ཕྱིར། རང་ཞེས་པའི་གཞན་གཅོད། བུདྷ་
ཁོང་དུ་ཆུད་པ་ལ་འཇུག་པ་དང་། བསེ་རུའི་སྒྲ་དོན་ནི། རི་དྭགས་བསེ་རུ་
དེ་ལ་རྭ་གཅིག་ལས་རྭ་གཉིས་མེད་པས་དེ་ལྟར་རམ། རི་དྭགས་བསེ་རུ་རང་
གཅིག་པུར་གནས་པ་ལྟར་སྤྱོད་པས་ན་བསེ་རུ་ལྟ་བུ་ཞེས་བརྗོད་པའི་ཕྱིར། དེས་
ན༑ རང་རྒྱལ་དགྲ་བཅོམ་པ་ཆོས་ཅན། ཉན་ཐོས་དགྲ་བཅོམ་པ་ལས་ལམ་
102



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
བགྲོད་ཚུལ་གྱི་སྒོ་ནས་ཁྱད་པར་འཕགས་ཏེ། སྲིད་པ་ཐ་མའི་ཚེ་སློབ་དཔོན་
གཞན་གྱིས་གདམས་ངག་བསྟན་པ་ལ་མ་ལྟོས་པར་རང་རྒྱལ་གྱི་བྱང་ཆུབ་མངོན་
དུ་བྱས་པའི་གང་ཟག་ཡིན་པའི་ཕྱིར། རང་རྒྱལ་དགྲ་བཅོམ་པ་ཆོས་ཅན། ཉན་
ཐོས་དགྲ་བཅོམ་ལས་ཆོས་སྟོན་ཚུལ་གྱི་སྒོ་ནས་ཁྱད་པར་འཕགས་ཏེ། རང་
གི་གདུལ་བྱ་ལ་སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་སྟོན་པའི་དགྲ་
བཅོམ་པའི་ཕྱིར། བསེ་རུ་ལྟ་བུའི་ཡེ་ཤེས་ཆོས་ཅན། ཉན་ཐོས་ལས་རྟོགས་
པ་ཟབ་པ་ཉིད་དུ་མངོན་པར་བརྗོད་དེ། ཉན་ཐོས་ལྟར་ཆོས་སྟོན་པའི་ངག་
གི་འབྲས་རྟགས་ལས་རྟོགས་མི་ནུས་ཤིང་། ལུས་ཀྱི་ཆོས་སྟོན་པའི་དབང་
གིས་རྟོགས་པ་ཟབ་མོ་དང་ལྡན་པའི་ཕྱིར། རྒྱས་པར་རྗེ་ཡབ་སྲས་ཀྱི་ཡིག་
ཆ་ལས་ཤེས་པར་བྱའོ། །
གཉིས་པ་མཐའ་དཔྱད་པ་ལ། ཁ་ཅིག བསེ་རུ་ལྟ་བུའི་རང་རྒྱལ་གྱིས་
བསྐལ་ཆེན་བརྒྱར་ཚོགས་གསོག་དགོས་པ་དང་། ཚོགས་སྤྱོད་ཆེན་པོས་བསྐལ་
ཆེན་བརྒྱའི་སུམ་གཉིས་དང་། ཚོགས་སྤྱོད་ཆུང་ངུས་རང་རྒྱལ་གྱིས་བསྐལ་
ཆེན་བརྒྱའི་སུམ་གཅིག་ལ་ཚོགས་གསོག་དགོས་ཟེར་བ་ལ། གསེར་ཕྲེང་ལས།
སྒྲུབ་བྱེད་མེད་པས་དོར་བར་བྱའོ། །འོ་ན་གང་ཞེ་ན། ས་ལས་མི་འདྲ་བའི་
ཁྱད་པར་ཕྲ་མོ་རྣམས་ཀྱང་བསྟན་ལ། ཚོགས་གསོག་པའི་དུས་བསེ་རུ་ལྟ་བུ་
ལ་བཤད་ནས་གཞན་གཉིས་ལ་མི་འདྲ་བ་མ་བཤད་པ་དང་། དྲིན་ལན་བསབ་
པ་ལས། རང་སངས་རྒྱས་རྣམས་ནི་བསྐལ་བ་ཆེན་པོ་བརྒྱས་ཚར་ཕྱིན་པར་
འགྱུར་རོ་ཞེས་སྤྱིར་གསུངས་པས་ཐམས་ཅད་ཀྱང་དུས་མཚུངས་པར་གསུངས་
103



ལེགས་བཤད་འོད་དཀར་ཕྲེང་བ།
པ་ལྟར་འཐད་དོ། །ཞེས་པས་བཀག་གོ། ། །
ཁ་ཅིག རང་རྒྱལ་སློབ་པ་ཡིན་ན། རང་རྒྱལ་རིགས་ངེས་ཡིན་པས་
ཁྱབ་ཟེར་བ་མི་འཐད་དེ། རང་རྒྱལ་སློབ་པ་ཡིན་ན། རང་རྒྱལ་རང་གི་
བྱང་ཆུབ་མངོན་དུ་བྱེད་པས་མ་ཁྱབ་པའི་ཕྱིར། དེར་ཐལ། རང་རྒྱལ་གྱི་
བྱང་ཆུབ་མངོན་དུ་མ་བྱས་པར་ཐེག་ཆེན་གྱི་ལམ་དུ་འཇུག་པའི་རང་རྒྱལ་
སློབ་པ་ཡོད་པའི་ཕྱིར། །
ཡང་ཁ་ཅིག ཚོགས་སྤྱོད་ཆེ་ཆུང་གང་རུང་གི་རང་རྒྱལ་ཡིན་ན། རང་
རྒྱལ་རིགས་ངེས་ཡིན་པས་ཁྱབ་ཟེར་བ་མི་འཐད་དེ། ཉན་ཐོས་ཀྱི་རྟོགས་པ་
སྔོན་དུ་སོང་བའི་རང་རྒྱལ་ཚོགས་སྤྱོད་པ་ཡོད་པ་གང་ཞིག དེ་རང་རྒྱལ་རིགས་
ངེས་སུ་མི་འཐད་པའི་ཕྱིར། དང་པོ་དེར་ཐལ། མཛོད་འགྲེལ་ལས། དེ་ལ་
ཚོགས་ཀྱི་སྤྱོད་པ་རྣམས་ནི་ཉན་ཐོས་ཀྱི་རིགས་སུ་གྱུར་པ་སྔོན་དུ་འགྲོ་བའི་རང་
རྒྱལ་ལོ། །ཞེས་གསུངས། །
ཁ་ཅིག རང་རྒྱལ་སློབ་པས་རང་རྒྱལ་གྱི་བྱང་ཆུབ་མངོན་དུ་མ་བྱས་
པར་ཐེག་ཆེན་ལམ་དུ་འཇུག་པ་ཡོད་པར་མི་འཐད་དེ། དེ་ལྟར་ཡོད་པ་ཚད་
ལྡན་གྱི་གཞུང་གང་ནས་ཀྱང་མ་གསུངས་པའི་ཕྱིར། ཟེར།
ཁ་ཅིག དེ་མི་འཐད་དེ། དེ་ལྟར་དཀོན་མཆོག་བརྩེགས་པ་ལས།
འོད་སྲུངས་འདི་ལྟ་སྟེ། དཔེར་ན། ཟླ་བ་ཚེས་པ་ལ་ཕྱག་འཚལ་བ་ལྟར་ཉ་
བ་ལ་ནི་མ་ཡིན་ནོ། །འོད་སྲུངས་དེ་བཞིན་དུ་གང་དག་ང་ལ་རབ་ཏུ་དད་པ་
དེ་དག་གིས་བྱང་ཆུབ་སེམས་དཔའ་རྣམས་ལ་ཕྱག་བྱ་ཡི། དེ་བཞིན་གཤེགས་
104



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
པ་རྣམས་ལ་ནི་དེ་ལྟར་མ་ཡིན་ནོ། དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་
ལས་ནི། དེ་བཞིན་གཞེགས་པ་རྣམས་འབྱུང་ངོ༌། །དེ་བཞིན་གཤེགས་པ་
རྣམས་ལས་ནི། ཉན་ཐོས་དང་རང་སངས་རྒྱས་ཐམས་ཅད་འབྱུང་ངོ་། །ཞེས་
གསུངས་པས་བསྟན་པའི་ཕྱིར། ཞེས་འདོད་དོ། །དེང་སང་ཕལ་ཆེར་ལ་
དོག་པ་མ་སྐྱེས་སྙམ་མོ། །
ཁ་ཅིག རང་རྒྱལ་ཡིན་ན། རང་བྱུང་གི་དགེ་སློང་ཡིན་པས་ཁྱབ་ཟེར་
བ་མི་འཐད་དེ། བར་དོའི་རྟེན་ཅན་གྱི་རང་རྒྱལ་ཡོད་པའི་ཕྱིར། དེར་ཐལ།
མཐའ་དཔྱོད་ལས། ཁ་ཅིག རང་རྒྱལ་ཡིན་ན། དགེ་སློང་ཡིན་པས་ཁྱབ་
ཟེར་བ་མི་འཐད་དེ། བར་དོའི་རྟེན་ཅན་གྱི་རང་རྒྱལ་ཡོད་པའི་ཕྱིར། ཞེས་
གསུངས་པའི་ཕྱིར། །
ཁ་ཅིག བསེ་རུ་ལྟ་བུའི་རང་རྒྱལ་གྱི་ཡེ་ཤེས་ཆོས་ཅན། ཉན་ཐོས་
ལས་རྟོགས་པ་ཟབ་མོ་དང་ལྡན་དེ། ལུས་ཀྱིས་ཆོས་བསྟན་པའི་དབང་གིས་
རྟོགས་པ་ཟབ་མོ་དང་ལྡན་པའི་ཕྱིར། ཞེས་ཟེར། ཁ་ཅིག དེ་མི་འཐད་དེ།
རང་སངས་རྒྱས་ཀྱིས་སྒྲ་མེད་ལུས་ཀྱིས་ཆོས་སྟོན་པ་མི་འཐད་པའི་ཕྱིར་ཏེ།
ལུས་ངག་གི་རྣམ་པར་རིག་བྱེད་ལ་ཀུན་སློང་དགོས་མི་དགོས་ལ་ཁྱད་པར་
མེད་པས་ངག་གིས་ཆོས་བསྟན་པས་ཤེས་པའི་རྩལ་རྟོགས་ན་ལུས་ཀྱིས་བསྟན་
པས་ཀྱང་རྟོགས་དགོས་པའི་ཕྱིར། ཞེས་ཟེར་རོ། །རྟོགས་དཀའི་སྣང་བར།
རང་སངས་རྒྱས་སྒྲ་མེད་དུས་ལུས་ཀྱིས་ཆོས་སྟོན་ཅེས་འཆད་པ་དག་ནི་བབ་
ཅོལ་དེ། ལུས་ངག་གི་རྣམ་པར་རིག་བྱེད་ལ་ཀུན་སློང་དགོས་མི་དགོས་ཁྱད་
105



ལེགས་བཤད་འོད་དཀར་ཕྲེང་བ།
པར་མེད་པས་ངག་གིས་ཆོས་བསྟན་པས་ཤེས་པའི་རྩལ་རྟོགས་ན་ལུས་ཀྱིས་
བསྟན་པས་ཡང་རྟོགས་པའི་ཕྱིར་རོ། །དེས་ན། རང་སངས་རྒྱས་ཀྱི་ཡིད་
ལ་ཚིགས་སུ་བཅད་པ་བསམས་པས་ལྷའི་དབང་པོའི་ཐེ་ཚོམ་བསལ་བ་མདོ་
ལས་གསུངས་པ་ལྟར། ཡིད་ཀྱིས་ཆོས་བསྟན་པ་ཡིན་ནོ། །ཞེས་གསུངས་
པས་དཔྱད་པར་བྱའོ། །མཐའ་དཔྱོད་རྒྱས་པ་ཐལ་ཕྲེང་ལས་ཤེས་པར་བྱའོ། །
གསུམ་པ། ཐེག་ཆེན་གྱི་ལམ་བཤད་པ།
ཐེག་ཆེན་གྱི་ལམ་བཤད་པ་ལ་གཉིས། སྤྱིའི་དོན་དང་། མཐའ་དཔྱད་པའོ། །
དང་པོ་ནི། ཐབས་ཁྱད་པར་ཅན་གྱིས་ཟིན་པའི་ཐེག་ཆེན་ལམ་ཞུགས་
ཀྱི་མངོན་རྟོགས་དེ། ཐེག་ཆེན་གྱི་ལམ་གྱི་མཚན་ཉིད། དབྱེ་ན། ཐེག་
ཆེན་གྱི་ཚོགས་ལམ། སྦྱོར་ལམ། མཐོང་ལམ། སྒོམ་ལམ། མི་སློབ་
ལམ་དང་ལྔ་ཡོད། ཐེག་ཆེན་གྱི་ཆོས་མངོན་རྟོགས། ཐེག་ཆེན་གྱི་ཚོགས་
ལམ་གྱི་མཚན་ཉིད། ཐེག་ཆེན་གྱི་ཚོགས་ལམ། ཐེག་ཆེན་གྱི་དད་པའི་ས།
ཐེག་ཆེན་གྱི་ཐར་པ་ཆ་མཐུན། ཐེག་ཆེན་གྱི་ཆོས་མངོན་རྟོགས་རྣམས་མིང་
གི་རྣམ་གྲངས་ཡིན། སྒྲ་བཤད་གོང་དང་རིགས་འགྲེའོ། །སྤྱིར་ཐེག་ཆེན་
ཚོགས་ལམ་གྱི་རྟེན་ལ་གཉིས་ལས། ལུས་རྟེན་ནི། འགྲོ་བ་རིགས་དྲུག་གི་
རྟེན་ལ་ཐེག་ཆེན་གྱི་ཚོགས་ལམ་དངོས་སུ་གསར་དུ་སྐྱེ་བ་ཡོད་དེ། སྨོན་སེམས་
དངོས་སུ་གསར་དུ་སྐྱེས་པའི་ལུས་རྟེན་ལ་འགྲོ་བ་རིགས་དྲུག་ཀ་ཡོད་པ་གང་
ཞིག སྨོན་སེམས་དངོས་སུ་གསར་དུ་སྐྱེ་བའི་ལུས་རྟེན་དང་། ཐེག་ཆེན་གྱི་
ཚོགས་ལམ་དངོས་སུ་གསར་དུ་སྐྱེ་བའི་ལུས་རྟེན་གཉིས་དོན་གཅིག་པའི་ཕྱིར།
106



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
དང་པོ་གྲུབ་སྟེ། མདོ་ལས། དེ་ཚེ་ལྷ་མི་སྟོང་ཕྲག་བརྒྱ། །བྱང་ཆུབ་ཏུ་ནི་
སེམས་བསྐྱེད་དོ། །ཞེས་དང་། ཀླུའི་རྒྱལ་པོ་རྒྱ་མཚོས་ཞུས་པའི་མདོ་ལས།
ཀླུ་ཉི་ཁྲི་ཆིག་སྟོང་གིས་བླ་ན་མེད་པའི་བྱང་ཆུབ་ཏུ་སེམས་བསྐྱེད། ཅེས་དང་།
ཀླུའི་རྒྱལ་པོ་མ་དྲོས་པས་ཞུས་པའི་མདོ་ལས། ཀླུ་བདུན་ཁྲི་ཉིས་སྟོང་གིས་བླ་
ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། ཞེས་དང་།
དྲིན་ལན་བསབས་པའི་མདོ་ལས། རང་རེའི་སྟོན་པ་དམྱལ་བའི་ཤིང་རྟ་འདྲེན་
པའི་གྱད་དུ་འཁྲུངས་པའི་ཚེ་བྱང་ཆུབ་མཆོག་ཏུ་སེམས་བསྐྱེད་པར་བཤད་པས་
འགྲོ་བ་རིགས་བཞི་དངོས་སུ་བཤད་པའི་ཕྱིར། ཡི་དྭགས་དང་ལྷ་མ་ཡིན་གྱི་
རྟེན་ལ་དེ་དངོས་སུ་གསར་དུ་སྐྱེ་བ་ཡོད་པར་འགྲུབ་པའི་ཕྱིར་རོ། །
གཉིས་པ་སེམས་རྟེན་ལ་དངོས་གཞི་དང་། ཉེར་བསྡོགས། འདོད་
སེམས་ཅི་རིགས་ལ་བརྟེན་ནས་སྐྱེ་བ་ཡོད་པར་རིམ་བཞིན་ངག་ལས་ཤེས་
སོ༑ ༑མཚན་མེད་རབ་ཏུ་སྦྱིན་ལ་སོགས། །ཞེས་སོགས་ཀྱིས་དངོས་སུ་བསྟན་
པའི་རྣམ་མཁྱེན་རང་རྒྱུད་ལ་སྒྲུབ་པར་མཁས་པའི་སེམས་དཔའི་རྒྱུད་ཀྱི་ཆོས་
མངོན་རྟོགས་དེ། སྐབས་འདིར་དངོས་སུ་བསྟན་པའི་ཐེག་ཆེན་གྱི་ཐར་པ་
ཆ་མཐུན་གྱི་མཚན་ཉིད། དེ་འདྲའི་ཐར་པ་ཆ་མཐུན་གང་ལ་སྐྱེ་བའི་རྟེན་ལ་
གཉིས་ལས། ལུས་རྟེན་ནི། མཛོད་ལས། མི་ཡི་ནང་ནས་འཕེན་པར་བྱེད། །ཅེས་
དང་། མཛོད་འགྲེལ་ལས། མི་རྣམས་ཀྱི་ནང་ཁོ་ན་དང་། གླིང་གསུམ་དུ་
འཕེན་པར་བྱེད་། དེ་ལས་གཞན་ཏུ་ནི་མིན་ཏེ། ཅི་རིགས་པར་ཤེས་རབ་
དང་། སྐྱོ་བ་མེད་པའི་ཕྱིར། ཞེས་ཐར་པ་ཆ་མཐུན་གསར་དུ་བསྐྱེད་པའི་
107



ལེགས་བཤད་འོད་དཀར་ཕྲེང་བ།
ལུས་རྟེན་ལ་མི་ཡིན་དགོས་པར་གསུངས་པ་ནི། མངོན་པ་བའི་ལུགས་སོ། །རང་
ལུགས་ཐེག་ཆེན་པ་ལྟར་ན། ཐེག་ཆེན་སེམས་བསྐྱེད་གསར་དུ་སྐྱེ་བའི་ལུས་
རྟེན་དང་འདྲ་སྟེ། ཇི་སྐད་དུ། དེ་ཚེ་ལྷ་མི་སྟོང་ཕྲག་བརྒྱ། །བྱང་ཆུབ་དུ་ནི་
སེམས་བསྐྱེད་དོ། །ཞེས་དང་། ཀླུ་ཉི་ཁྲི་ཆིག་སྟོང་གིས་ཐེག་ཆེན་དུ་སེམས་
བསྐྱེད་པར་གསུངས་པ་དང་། གཟུགས་ཀྱི་ལྷའི་བུ་རྣམས་ཀྱང་དེ་བཞིན་གཤེགས་
པའི་འོད་ཀྱིས་ལམ་ཤེས་སྐྱེ་བའི་སྣོད་ལྡན་དུ་བྱས་པར་གསུངས་པས་འདོད་
ཁམས་པ་དང་མི་ཁོ་ནའི་ངེས་པ་མེད་པར་རྟོགས་ནུས་སོ། །སེམས་རྟེན་ནི།
བསམ་གཏན་གྱི་དངོས་གཞི་ཐོབ་པ་རྣམས་ཀྱིས་དངོས་གཞི་དང་། དེ་མ་ཐོབ་
པ་རྣམས་ཀྱིས་བསམ་གཏན་གྱི་ཉེར་བསྡོགས་དང་། ཉེར་བསྡོགས་ཡང་མ་
ཐོབ་པ་རྣམས་ཀྱིས་འདོད་སེམས་ལ་བརྟེན་ནས་བསྐྱེད་པ་ཡིན་ནོ། །གཉིས་
པ་ངོ་བོ་ལ། མཛོད་ལས། ཐོས་བསམ་ལས་བྱུང་ལས་གསུམ་མོ། །ཞེས་སྒོ་
གསུམ་གའི་ལས་དང་ཐོས་བསམ་ཉིད་དུ་འདོད་པ་ནི། མངོན་པ་བའི་ལུགས་
སོ༑ ༑རང་ལུགས་ཀུན་བཏུས་ལྟར་ལ། དེའི་ཚུལ་ནི་དེ་ཉིད་ལས། ཚོགས་
ཀྱི་ལམ་གང་ཞེ་ན། སོ་སོ་སྐྱེ་བོའི་ཚུལ་ཁྲིམས་དང་། དབང་པོའི་སྒོ་སྡོམ་པ་
དང༌། ཟས་གྱི་ཚོད་རིག་པ་དང་། ནམ་གྱི་ཆ་སྟོད་དང་ཆ་སྨད་ལ་མི་ཉལ་བ་
རྣལ་འབྱོར་ལ་བརྩོན་པ་དང་། ཤེས་བཞིན་དུ་གནས་པར་མངོན་པར་དགའ་
བ་དང་། ཡང་གང་རྒྱུར་གྱུར་པའི་དགེ་བ་གཞན་དང་། ཐོས་པ་དང་བསམ་
པ་དང་སྒོམ་པའི་ཤེས་རབ་ཀྱང་རུང་སྟེ། ཞེས་གསུངས་པས་སྒོམ་བྱུང་ཡང་
ཡོད་པར་བསྟན་ཏོ། །
108



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
སྤྱིར་ཐེག་ཆེན་གྱི་ཚོགས་ལམ་ལ་སྟོང་ཉིད་མ་རྟོགས་པ་ཡོད་ཀྱང་སྐབས་
འདིར་དངོས་སུ་བསྟན་པའི་ཚོགས་ལམ་ལ་ནི་སྟོང་ཉིད་རྟོགས་པས་ཁྱབ་སྟེ།
དེ་ཡིན་ན། སྤྲོས་པའི་མཚན་མ་མེད་པར་རྟོགས་པའི་ཤེས་རབ་ཀྱིས་ཟིན་
པའི་སྒོ་ནས་སྦྱིན་སོགས་རང་རྒྱུད་ལ་སྒྲུབ་པར་མཁས་པའི་སེམས་དཔའ་
བསྐལ་བ་གྲངས་མེད་གསུམ་ནས་སངས་རྒྱ་བའི་ལམ་གྱི་མགོ་རྩོམ་པའི་ཐོག་
མ་ཡིན་དགོས་པར་གསུངས་པའི་ཕྱིར། དེ་ལྟ་བུའི་བྱང་སེམས་ཚོགས་ལམ་
པ་དད་སོགས་ཡུལ་ལྔ་ལ་མཁས་པའི་ཚད་ཡོད་དེ། སངས་རྒྱས་ལ་དད་པ་དེའང་
བླུན་དད་དུ་མ་སོང་བར་སྐུ་གསུང་ཐུགས་ཀྱི་ཡོན་ཏན་ཤེས་པའི་སྒོ་ནས་དད་
པ་ཐོབ་པ་ཞིག་དགོས་ཏེ། སྤངས་རྟོགས་ཁྱད་པར་གསུམ་ལྡན་གྱི་འབྲས་བུ་
ཕུན་ཚོགས་པ་འདི་དག་རྒྱུ་མེད་རྐྱེན་མེད་ལས་བྱུང་བ་མ་ཡིན་པར་རྒྱུ་བརྩེ་བ་
སྙིང་རྗེ་ཆེན་པོ་དང་། བདག་མེད་རྟོགས་པའི་ཤེས་རབ་སོགས་བསམ་སྦྱོར་
ཕུན་ཚོགས་ལས་འཁྲུངས་པར་འདུག་སྙམ་དུ་བདེན་གཉིས་ཀྱི་རྣམ་དབྱེ་ཤེས་
པ་དེ། སྐབས་འདིའི་དད་པ་ལ་མཁས་པའི་ཚད་ཡིན་ཏེ། རྣམ་བཤད་ལས།
སངས་རྒྱས་སོགས་ཐེག་པ་ཆེན་པོའི་ལམ་རྒྱུ་དང་འབྲས་བུར་བཅས་པ་མཐའ་
དག་ལ་དམིགས་པའི་ཡིད་ཆེས་པའི་དད་པ་དང་། དང་བའི་དད་པ་ཐོག་མར་
བསྐྱེད་ནས་དེ་ལ་མཁས་པར་བྱེད་པ་ནི་དད་པ་ལ་མཁས་པ་ཞེས་བྱ་ལ། དེ་
ཡང་། དད་པ་སྔོན་འགྲོ་མ་ལྟར་བསྐྱེད་པ་སྟེ། །ཞེས་གསུངས་པ་ལྟར། དད་
པ་ཡོན་ཏན་ཐམས་ཅད་ཀྱི་རྩ་བར་ཤེས་པར་བྱ་བ་དང་། ཐེག་པ་ཆེན་པོའི་ལམ་
འབྲས་མཐའ་དག་རང་རྒྱུད་ཀྱི་དད་པའི་ཡུལ་དུ་བྱས་ནས་ཡང་དང་ཡང་དུ་
109



ལེགས་བཤད་འོད་དཀར་ཕྲེང་བ།
འདྲིས་པར་བྱེད་པ་ན་ཐེག་པ་ཆེན་པོའི་ལམ་གྱི་རྩ་བ་ཚུགས་པར་ཤེས་པར་
བྱའོ། །ཞེས་གསུངས་པའི་ཕྱིར། སྐྱབས་འགྲོ་གཙོ་བོའི་དོན་དུ་བསྟན་ཡང་
ཐེག་པ་ཆེན་པོའི་ལམ་གྱི་རྩ་བ་ངོས་འཛིན་པའི་ཆེད་དུ་དད་པ་ལ་མཁས་པ་དང་
པོར་བསྟན་པ་ཡིན་ནོ། གང་ཉམས་སུ་ལེན་པའི་ཚེ་ཐབས་ཤེས་ཡ་མ་བྲལ་བར་
ཕར་ཕྱིན་རེ་རེའི་ནང་དུ་དྲུག་དྲུག་ཚང་བར་ཉམས་སུ་ལེན་ཤེས་པ་དེ་སྐབས་
འདིའི་བརྩོན་འགྲུས་ལ་མཁས་པའི་ཚད་ཡིན་ཏེ། རྣམ་བཤད་ལས། སྦྱིན་
སོགས་ཕར་ཕྱིན་དྲུག་སྤྱོད་ཡུལ་དུ་བྱེད་པའི་བརྩོན་འགྲུས་རྩོམ་པ་དང་། ཐེག་
པ་ཆེན་པོའི་ལམ་མཐའ་དག་ལ་བརྩོན་འགྲུས་རྩོམ་པས་ཁྱད་པར་དུ་བྱས་པ་ནི་
བརྩོན་འགྲུས་ལ་མཁས་པ་ཞེས་བྱའོ། །ཞེས་གསུངས་པའི་ཕྱིར། དང་པོ་
ཀུན་སློང་གི་སེམས་གསལ་བཏབ་པ་ལྟར་དངོས་གཞི་དང་མཇུག་གི་སྐབས་
ཐམས་ཅད་དུ་དང་པོ་གསལ་བཏབ་པ་དེ་དྲན་པས་རྒྱུན་བསྐྱངས་ཏེ་སྦྱོར་དངོས་
མཇུག་གསུམ་གང་གི་སྐབས་སུ་དྲན་འདུན་དུ་རེ་བ་ཡོད་དགོས་པའི་གནད་ཡོངས་
སུ་ཤེས་པ་ནི་སྐབས་འདིའི་དྲན་པ་ལ་མཁས་པའི་ཚད་དང་། ཐེག་ཆེན་གྱི་ཏིང་
ངེ་འཛིན་ནི་བྱིང་རྒོད་དང་བྲལ་བ་ཙམ་མ་ཡིན་པར་རང་དོན་ཡིད་བྱེད་སོགས་
དང་མ་འདྲེས་པའི་སེམས་རྩེ་གཅིག་པའི་ཐབས་ཁྱད་པར་ཅན་ལ་བྱས་ནས་དེ་
སྟོང་ཉིད་རྟོགས་པའི་ཤེས་རབ་དང་ཡ་མ་བྲལ་བར་ཉམས་སུ་ལེན་ཤེས་པ་སྐབས་
འདིའི་ཏིང་ངེ་འཛིན་ལ་མཁས་པའི་ཚད་དང་། སྟོང་ཉིད་རྟོགས་པའི་ཤེས་
རབ་དེའང་ཐབས་ཁྱད་པར་ཅན་གྱིས་ཟིན་པའི་སྒོ་ནས་ཉམས་སུ་ལེན་ཤེས་པ་
དེ༑ སྐབས་འདིའི་ཤེས་རབ་ལ་མཁས་པའི་ཚད་ཡིན་ཏེ། རིམ་པ་ལྟར། རྣམ་
110



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
བཤད་ལས། འདི་ནི་ཐེག་པ་ཆེན་པོར་འཇུག་པའི་སྒོ་ལ་མཁས་པའི་ཚད་ཤེས་
པའི་ཆེད་དུ་རྣམ་མཁྱེན་ཡང་དང་ཡང་དུ་དྲན་པའི་དྲན་པ་ཁྱད་པར་བ་ལ་མཁས་
པའི་ཡན་ལག་སྨོས་པ་ཡིན་ནོ། །ཞེས་དང་། གཟུགས་སྐུ་སོགས་རྣམ་པར་
མི་རྟོག་པའི་གཟུགས་བརྙན་གང་ཡང་རུང་བ་ལ་དམིགས་ནས་སེམས་གནས་
པའི་ཐབས་དགུ་ལ་བརྟེན་ནས་གོམས་པར་བྱས་པས་བྱིང་རྒོད་གྱི་གཉེན་པོ་བསྟེན་
མི་དགོས་པར་རྩོལ་མེད་དུ་འཇུག་ཅིང་། ལུས་སེམས་ཤིན་ཏུ་སྦྱངས་པའི་བདེ་
བ་སྐྱེས་པའི་བར་དུ་བསྒྲུབས་པའོ། ཞེས་གསུངས་པ་ཞི་གནས་ཐུན་མོང་བ་
ཡིན་ལ། ཐུན་མོང་མ་ཡིན་པའི་བསམ་གཏན་ནི། དེ་ཉིད་ལས། སྔ་མ་སྔོན་
དུ་སོང་བ་ལ་བསྟེན་ནས་དམིགས་པ་ལ་འདིའོ་སྙམ་དུ་རྣམ་པར་མི་རྟོག་པ་ནམ་
མཁའ་མཛོད་ལ་སོགས་པའི་ཏིང་ངེ་འཛིན་དང་ཞེས་སོགས་དང་། ཞི་གནས་
མཚན་ཉིད་པ་ཐོབ་པ་ལ་བརྟེན་ནས་ཤེས་བྱ་ཇི་ལྟ་བ་དང་ཇི་སྙེད་པའི་ཆོས་རྣམས་
རྣམ་པ་ཐམས་ཅད་ཤེས་པའི་རབ་དང་ཡུལ་ལྔ་ལ་མཁས་པའོ།། ཞེས་གསུངས་
པའི་ཕྱིར། མདོར་ན། རྒྱན་གྱི་ཆེད་དུ་བྱ་བའི་གདུལ་བྱ་བྱང་སེམས་ཚོགས་
ལམ་པ་ཆོས་ཅན། དད་སོགས་ཡུལ་རྣམ་པ་ལྔ་ལ་མཁས་པ་ཡིན་ཏེ། གྲངས་
བཞིན་དུ་སངས་རྒྱས་སོགས་ཐེག་པ་ཆེན་པོའི་ལམ་འབྲས་མཐའ་དག་ལ་
དམིགས་པའི་དད་པ་དང་སྦྱིན་པ་སོགས་མཐའ་དག་ལ་སྤྲོ་བའི་བརྩོན་འགྲུས་
དང་། བསམ་པ་ཕུན་སུམ་ཚོགས་པ་སེམས་བསྐྱེད་ཀྱིས་བསྡུས་པའི་དྲན་
པ་དང་། ཆོས་ཐམས་ཅད་ལ་རྣམ་པར་མི་རྟོག་པའི་ཏིང་ངེ་འཛིན་དང་། ཇི་
ལྟ་བ་དང་ཇི་སྙེད་པའི་ཆོས་ཐམས་ཅད་ཀྱི་རྣམ་པ་ཐམས་ཅད་ཇི་ལྟ་བ་བཞིན་
111



-
--
ལེགས་བཤད་འོད་དཀར་ཕྲེང་བ།
དུ་ཡོངས་སུ་ཤེས་པ་ལ་སོགས་པའི་ཡུལ་རྣམ་པ་ལྔ་ལ་མཁས་པའི་ཕྱིར་རོ། རྒྱན་
གྱི་ཆེད་དུ་བྱ་བའི་གདུལ་བྱ་དེ་ལ་དབང་པོའི་རིམ་པས་དད་པའི་རྗེས་སུ་འབྲང་
བ་དང་། ཆོས་ཀྱི་རྗེས་སུ་འབྲང་བ་གཉིས་ཡོད་པའི་གཉིས་ཀ་དད་པ་བརྩོན་
འགྲུས་དྲན་པ་ཏིང་ངེ་འཛིན་ཤེས་རབ་ལྔ་ལ་མཁས་པར་མཚུངས་ཀྱང་། བླ་
ན་མེད་པའི་བྱང་ཆུབ་འཐོབ་པ་སླ་བར་མཚུངས་པ་མ་ཡིན་ཏེ། བྱང་ཆུབ་སེམས་
དཔའ་དབང་རྣོན་གྱིས་རྫོགས་པའི་བྱང་ཆུབ་རྟོགས་པ་དང་ཐོབ་པར་སླ་བ་དང་།
དེ་འདྲའི་སེམས་དཔའི་དབང་པོ་རྟུལ་པོས་རྟོགས་པ་དང་ཐོབ་པར་དཀའ་བའི་
ཕྱིར་ཏེ། རྣམ་བཤད་ལས། རྒྱན་གྱི་ཆེད་དུ་བྱ་བའི་གདུལ་བྱ་དེ་ལ་དབང་
པོའི་རིམ་པས་གཉིས་སུ་ཡོད་དེ། བྱང་ཆུབ་སེམས་དཔའ་དབང་པོ་རྣོན་པོ་
ཡིས་རྫོགས་པའི་བྱང་ཆུབ་རྟོགས་ཤིང་ཐོབ་པར་སླ་བ་དང་། སེམས་དཔའ་
དབང་པོ་རྟུལ་པོས་རྟོགས་དཀའ་བར་བཞེད་པའི་ཕྱིར། ཞེས་དང་། རྒྱན་
གྱི་ཆེད་དུ་བྱ་བའི་གདུལ་བྱ་དེ་ལ། དད་པའི་རྗེས་འབྲང་དང་། ཆོས་ཀྱི་རྗེས་
འབྲངགཉིས་སུ་ངེས་པར་སྟོན་པ་ཡིན་གྱི། རྒྱན་གྱི་གདུལ་བྱ་གཉིས་ཀ་དད་
སོགས་ཡུལ་ལྔ་ལ་མཁས་པར་མཚུངས་པའི་དེ་ལྟར་མོད་ཀྱི། རྒྱན་གྱི་གདུལ་
བྱ་ཐམས་ཅད་ཀྱིས་བླ་ན་མེད་པའི་བྱང་ཆུབ་འཐོབ་པ་སླ་བར་མཚུངས་པ་མ་
ཡིན་ཏེ། ཞེས་གསུངས་པའི་ཕྱིར། ཐེག་ཆེན་གྱི་ཚོགས་ལམ་ལ་དབྱེ་ན། ཆུང་
འབྲིང་ཆེ་གསུམ་ཡོད་པའི་ཕྱིར། ཐེག་ཆེན་གྱི་དོན་མངོན་རྟོགས་དེ། ཐེག་
ཆེན་གྱི་སྦྱོར་ལམ་གྱི་མཚན་ཉིད། ཐེག་ཆེན་གྱི་སྦྱོར་ལམ། ཐེག་ཆེན་གྱི་
ངེས་འབྱེད་ཆ་མཐུན། ཐེག་ཆེན་གྱི་ངེས་འབྱེད་ཡན་ལག་རྣམས་མིང་གི་རྣམ་
112



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
གྲངས་ཡིན་ནོ། ཐེག་ཆེན་གྱི་སྦྱོར་ལམ་གང་དུ་སྐྱེ་བའི་རྟེན་ལ་གཉིས། །
ལུས་རྟེན་ནི། རང་འགྲེལ་ལས། གསུམ་ནི་མི་དག་གི་ནང་ཁོ་ན་དང་
གླིང་གསུམ་དུ་སྐྱེད་པར་བྱེད་དོ། །སྔོན་སྐྱེད་པ་རྣམས་ནི་ལྷ་དག་གི་ནང་དུ་ཡང་
མངོན་སུམ་དུ་བྱེད་དོ། །བཞི་པ་ནི། ལྷ་དག་གི་ནང་དུ་ཡང་སྐྱེད་པར་བྱེད་
དོ༑ ཞེས་སྦྱོར་ལམ་དང་པོ་གསུམ་དངོས་སུ་གསར་དུ་སྐྱེ་བའི་ལུས་རྟེན་གླིང་
གསུམ་གྱི་མི་ཁོ་ན་དང་། ཆོས་མཆོག་འདོད་ལྷའི་རྟེན་ལ་སྐྱེ་བ་ཡོད་ཅེས་པ་
མཛོད་པ་ལྟར་ཡིན་ལ། རང་ལུགས་ལ་སྦྱོར་ལམ་དང་པོ་གསུམ་འདོད་པའི་
ལྷ་མི་དང་གཟུགས་ཀྱི་རྟེན་ལ་སྐྱེ་ཞིང་། ཆོས་མཆོག་འདོད་པའི་རྟེན་ཁོ་
ན་ལ་སྐྱེ་བའི་ཕྱིར། གཟུགས་ཀྱི་རྟེན་ལ་ཆོས་མཆོག་དངོས་སུ་གསར་དུ་
སྐྱེ་བ་མེད་དེ། དེའི་རྟེན་ལ་མཐོང་ལམ་དངོས་སུ་གསར་དུ་སྐྱེ་བ་མེད་པའི་
ཕྱིར། ཁྱབ་སྟེ། ཆོས་མཆོག་དང་མཐོང་ལམ་གཉིས་དངོས་སུ་གསར་
དུ་སྐྱེ་བའི་ལུས་རྟེན་གཅིག་ཡིན་པའི་ཕྱིར་ཏེ། མཛོད་ལས། དེ་ནི་ཆོས་
མཆོག་དང་ས་གཅིག །ཅེས་གསུངས་པའི་ཕྱིར། །
གཉིས་པ་སེམས་རྟེན་ཡོད་དེ། སྤྱིར་སྦྱོར་ལམ་ཙམ་དངོས་སུ་གསར་
དུ་སྐྱེ་བའི་སེམས་རྟེན་དུ་གྱུར་པའི་བསམ་གཏན་ས་དྲུག་ཡོད་ཅིང་། བྱང་
སེམས་ཀྱི་སྦྱོར་ལམ་དངོས་སུ་གསར་དུ་སྐྱེ་བའི་སེམས་རྟེན་ཡིན་ན། བསམ་
གཏན་གྱི་དངོས་གཞིའི་སྙོམས་འཇུག་ཡིན་དགོས་པའི་ཕྱིར། དེར་ཐལ།
ཐེག་ཆེན་གྱི་ཚོགས་ལམ་ཆེན་པོ་ནས་ངེས་པར་ཆོས་རྒྱུན་གྱི་ཏིང་ངེ་འཛིན་ཐོབ་
དགོས་པས་དེ་ནས་བསམ་གཏན་གྱི་དངོས་གཞི་ཐོབ་པ་ལ་ལམ་སླ་བ་བསམ་
113



ལེགས་བཤད་འོད་དཀར་ཕྲེང་བ།
གཏན་གྱི་དངོས་གཞི་ཡོད་བཞིན་དུ་ཉེར་བསྡོགས་ལ་བརྟེན་པ་ལ་དགོས་པ་མེད་
པའི་ཕྱིར། ཐེག་ཆེན་གྱི་སྦྱོར་ལམ་ལ་ངོ་བོའི་སྒོ་ནས་དབྱེ་ན། དྲོད། རྩེ་མོ།
བཟོད་པ། ཆོས་མཆོག་དང་བཞི། རེ་རེ་ལ་ཆུང་འབྲིང་ཆེ་གསུམ་རེ་ཕྱེས་
པས་བཅུ་གཉིས་ཡོད་ལ། གནས་པའི་སྒོ་ནས་ཡང་ཆུང་འབྲིང་ཆེ་གསུམ་དུ་
དབྱེའོ། །དེ་ཡང་ཐེག་པ་ཆེན་པོའི་མཐོང་ལམ་རྣམ་པར་མི་རྟོག་པའི་ཡེ་ཤེས་
ནི་མེ་ལྟ་བུ་ཡིན་ལ་དེ་སྐྱེ་བའི་སྔ་ལྟས་སུ་དྲོད་དང་མཚུངས་པའི་སྦྱོར་ལམ་དང་
པོ་དྲོད་ཅེས་པ་དང་། སྦྱོར་བའི་ལམ་དྲོད་མན་ཆད་དུ་ཁོང་ཁྲོ་ལ་སོགས་པའི་
དབང་གིས་དགེ་བའི་རྩ་བ་གཅོད་སྲིད་པས་དགེ་བའི་རྩ་བ་གཡོ་བ་ཡིན་ལ། སྦྱོར་
བའི་ལམ་གཉིས་པ་ཐོབ་པ་ནས་ཁོང་ཁྲོ་ལ་སོགས་པས་དགེ་བའི་རྩ་བ་གཅོད་པ་
མེད་པའི་ཕྱིར། དགེ་བའི་རྩ་བ་གཡོ་བའི་རྩེ་མོར་སོན་པ་ན་སྦྱོར་ལམ་རྩེ་མོ་
ཞེས་པ་དང་། སྦྱོར་ལམ་རྩེ་མོ་ཐོབ་པ་ནས་དགེ་བའི་རྩ་བ་མི་ཆད་པར་ཆོས་
མངོན་པ་མཛོད་ལས་བཤད་དོ། སྦྱོར་བའི་ལམ་གཉིས་པ་མན་ཆད་དུ་ལས་
དང་ཉོན་མོངས་ཀྱི་དབང་གིས་ངན་སོང་དུ་སྐྱེ་བ་ཡོད་ལ། སྦྱོར་བའི་ལམ་གསུམ་
པ་ཐོབ་པ་ནས་ལས་ཉོན་གྱི་དབང་གིས་ངན་འགྲོར་སྐྱེ་བ་མེད་པས་ངན་འགྲོ་མེད་
པའི་ཆོས་ཆེན་པོ་ལ་བཟོད་པའི་ཕྱིར་བཟོད་པ་ཞེས་དང་། ཡང་ན། ཆོས་
ཟབ་མོ་སྟོང་པ་ཉིད་ལ་མི་སྐྲག་པའི་བཟོད་པ་གསར་དུ་ཐོབ་པའི་ཕྱིར་བཟོད་པ་
ཞེས་ཀྱང་བྱའོ། ལམ་འདི་ཐོབ་པ་ནས་ངན་འགྲོར་སྐྱེ་བ་ལ་སོ་སོར་བརྟག་མིན་
གྱི་འགོག་པ་ཐོབ་ཅིང་སྦྱོར་ལམ་བཟོད་པ་ཐོབ་པ་ནས་ལས་ཉོན་གྱི་དམྱལ་བ་
སོགས་ངན་འགྲོ་ཡོངས་སུ་མི་གཏོང་བར་སློབ་དཔོན་དབྱིག་གཉེན་གྱིས་གསུངས་
114



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
སོ༑ སྦྱོར་བའི་ལམ་བཞི་པ་འདིས་མཐོང་ལམ་རྣམ་པར་མི་རྟོག་པའི་དངོས་
རྒྱུ་བྱེད་ཅིང་། འཇིག་རྟེན་པའི་ཆོས་དགེ་བ་རྣམས་ཀྱི་མཆོག་ཡིན་པས་ན་ཆོས་
མཆོག་ཅེས་བྱའོ། སྐྱེ་ཚུལ་ནི། ཐེག་ཆེན་གྱི་ཚོགས་ལམ་ནས་ཐེག་ཆེན་གྱི་
སྦྱོར་ལམ་དུ་འཕོ་ཚུལ་ལ་གཉིས། དམན་ལམ་སྔོན་དུ་མ་སོང་བ་དང་། སོང་
བ་གཉིས། དམན་ལམ་སྔོན་དུ་མ་སོང་བའི་ཐེག་ཆེན་གྱི་ཚོགས་ལམ་ཆེན་པོ་
ལ་གནས་པའི་སེམས་དཔའ་དེས་སྟོང་པ་ཉིད་ལ་དམིགས་པའི་ལྷག་མཐོང་ནམ་
ཐོབ་པ་ནས། ཐེག་ཆེན་གྱི་སྦྱོར་ལམ་དྲོད་དུ་འཕོ་བར་འཇོག་གོ། དམན་
ལམ་སྔོན་དུ་སོང་བ་ལ་ཡང་གཉིས་ཏེ། དམན་ལམ་དུ་སྟོང་ཉིད་མ་རྟོགས་པ་
དང༌། དེ་རྟོགས་པ་གཉིས་ཡོད་ཕྱིར། དམན་ལམ་སྔོན་དུ་སོང་བའི་སྟོང་
ཉིད་མ་རྟོགས་པའི་བྱང་སེམས་ཚོགས་ལམ་ཆེན་པོ་ལ་གནས་པ་དེས་སྟོང་ཉིད་
ལ་དམིགས་པའི་ལྷག་མཐོང་ཐོབ་པ་དང་། ཐེག་ཆེན་གྱི་སྦྱོར་ལམ་དྲོད་དུ་འཕོ་
བ་དུས་མཉམ་མོ། དམན་ལམ་དུ་སྟོང་ཉིད་རྟོགས་མྱོང་བ་ལའང་སྟོང་ཉིད་
རྟོགས་པའི་ཐེག་དམན་གྱི་ཚོགས་ལམ་ཙམ་སྔོན་དུ་སོང་བ་དང་། དེ་འདྲའི་
སྦྱོར་ལམ་སྔོན་དུ་སོང་བ་གཉིས་ཡོད་པ་ལས། དམན་ལམ་དུ་སྟོང་ཉིད་རྟོགས་
པའི་ཚོགས་ལམ་ཙམ་སྔོན་དུ་སོང་བའི་ཐེག་ཆེན་གྱི་ཚོགས་ལམ་ཆེན་པོ་བ་དེས་
སྟོང་ཉིད་ལ་དམིགས་པའི་ལྷག་མཐོང་ཐོབ་པ་དང་། ཐེག་ཆེན་གྱི་ཚོགས་ལམ་
དྲོད་དུ་འཕོ་བ་དུས་མཉམ་མོ། དམན་ལམ་དུ་སྟོང་ཉིད་རྟོགས་པའི་སྦྱོར་ལམ་
པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པས་ཚོགས་ལམ་གྱི་
སྐབས་སུ་ཐེག་ཆེན་གྱི་སྦྱོར་ལམ་གྱི་རྒྱུ་ཚོགས་གྲངས་ཚང་བ་བསགས་ཟིན་པའི་



ལེགས་བཤད་འོད་དཀར་ཕྲེང་བ།
སྐད་ཅིག་གཉིས་པ་ནས་ཐེག་ཆེན་གྱི་སྦྱོར་ལམ་དུ་འཕོ་བར་འཇོག་གོ།
ཐེག་ཆེན་གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་ལམ་གྱི་
མཚན་ཉིད། ཐེག་ཆེན་གྱི་མཐོང་ལམ། ཐེག་ཆེན་གྱི་བདེན་པ་མངོན་རྟོགས།
ཐེག་ཆེན་མཐོང་ལམ་པའི་རྒྱུད་ཀྱི་མངོན་རྟོགས་རྣམས་དོན་གཅིག་ཡིན་ནོ། །ཐེག་
ཆེན་གྱི་མཐོང་ལམ་གང་དུ་སྐྱེ་བའི་རྟེན་ལ་གཉིས། །
ལུས་རྟེན་ནི། མི་དང་འདོད་ལྷའི་རྟེན་ལ་གསར་དུ་སྐྱེ་བ་ཡོད་དེ། ལམ་
རིམ་ལས། སྔོན་མིའི་རྟེན་ལ་ལམ་སྦྱངས་པའི་བག་ཆགས་འཐུག་པོས་འདོད་
ལྷ་ཁ་ཅིག་དང་པོར་བདེན་པ་མཐོང་བའི་རྟེན་དུ་རུང་ཡང་། ཞེས་དང་། རྣམ་
བཤད་ལས། མི་དང་འདོད་ལྷའི་རྟེན་ལ་སྐྱེའི། །ཞེས་གསུངས་པའི་ཕྱིར།
སེམས་རྟེན་ནི། སྤྱིར་མཐོང་ལམ་ཙམ་དངོས་སུ་གསར་དུ་སྐྱེ་བའི་
སེམས་རྟེན་དུ་གྱུར་པའི་བསམ་གཏན་ས་དྲུག་ཡོད་ཀྱང་། ཐེག་ཆེན་གྱི་མཐོང་
ལམ་དངོས་སུ་གསར་དུ་སྐྱེ་བའི་སེམས་རྟེན་ཡིན་ན། བསམ་གཏན་གྱི་དངོས་
གཞིའི་སྙོམས་འཇུག་ཡིན་དགོས་ཏེ། དེ་གསར་དུ་སྐྱེ་བའི་སེམས་རྟེན་ཡིན་
ན༑ ཉེར་བསྡོགས་དང་། གཟུགས་མེད་ཀྱི་དངོས་གཞི་གང་རུང་མ་ཡིན་
དགོས་པའི་ཕྱིར། རྒྱུ་མཚན་མཐའ་དཔྱོད་དུ་འཆད་དོ། དབྱེ་ན། ཐེག་
ཆེན་གྱི་མཐོང་ལམ་མཉམ་བཞག་ཡེ་ཤེས་དང་། རྗེས་ཐོབ་ཡེ་ཤེས་གཉིས།
ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་བདེན་པ་མངོན་
རྟོགས་དེ། ཐེག་ཆེན་གྱི་མཐོང་ལམ་མཉམ་བཞག་ཡེ་ཤེས་ཀྱི་མཚན་ཉིད། དེ་
ལ་དབྱེ་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དང་། རྣམ་གྲོལ་
116



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ལམ། དེ་གཉིས་གང་ཡང་མ་ཡིན་པའི་མཐོང་ལམ་མཉམ་བཞག་ཡེ་ཤེས་དང་
གསུམ། རང་གི་ངོས་སྐལ་གྱི་སྤང་བྱ་ཤེས་སྒྲིབ་ཀུན་བཏགས་ཀྱི་དངོས་གཉེན་
དུ་གྱུར་པའི་ཐེག་ཆེན་གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་ལམ་
བར་ཆད་མེད་ལམ་གྱི་མཚན་ཉིད། དེ་ལ་དབྱེ་ན། ཐེག་ཆེན་གྱི་མཐོང་ལམ་
སྡུག་བསྔལ་ཆོས་བཟོད་སོགས་བཟོད་པ་བརྒྱད། དེ་དང་ཐེག་ཆེན་གྱི་མཐོང་
ལམ་བར་ཆད་མེད་ལམ་དོན་གཅིག རང་དངོས་སུ་སྤོང་བྱེད་ཀྱི་ཐེག་ཆེན་
གྱི་མཐོང་ལམ་བར་ཆད་མེད་ལམ་གྱི་ངོས་སྐལ་གྱི་སྤང་བྱ་ཤེས་སྒྲིབ་ཀུན་
བཏགས་སྤངས་པས་རབ་ཏུ་ཕྱེ་བའི་ཐེག་ཆེན་གྱི་བདེན་པ་མངོན་རྟོགས་དེ། ཐེག་
ཆེན་གྱི་མཐོང་ལམ་རྣམ་གྲོལ་ལམ་གྱི་མཚན་ཉིད། དེ་ལ་དབྱེ་ན། ཐེག་ཆེན་
གྱི་མཐོང་ལམ་སྡུག་བསྔལ་ཆོས་ཤེས་སོགས་ཤེས་པ་བརྒྱད། དེ་དང་ཐེག་ཆེན་
གྱི་མཐོང་ལམ་རྣམ་གྲོལ་ལམ་དོན་གཅིག ཐེག་ཆེན་གྱི་མཐོང་ལམ་བར་ཆད་
མེད་ལམ་དང་། རྣམ་གྲོལ་ལམ་གང་ཡང་མ་ཡིན་པའི་ཐེག་ཆེན་གྱི་མཐོང་
ལམ་མཉམ་བཞག་ཡེ་ཤེས་ནི། དཔེར་ན། ཐེག་ཆེན་གྱི་མཐོང་ལམ་རྗེས་
ཐོབ་ཡེ་ཤེས་ཀྱི་རྗེས་སུ་སླར་ཡང་ཆོས་ཉིད་ལ་རྩེ་གཅིག་ཏུ་མཉམ་པར་བཞག་
པའི་ཐེག་ཆེན་གྱི་བདེན་པ་མངོན་རྟོགས་ལྟ་བུའོ། །རང་ཡུལ་དུ་གྱུར་པའི་ཀུན་
རྫོབ་ཀྱི་སྣང་བ་དང་བཅས་པའི་ཐེག་ཆེན་གྱི་བདེན་པ་མངོན་རྟོགས་དེ། ཐེག་
ཆེན་གྱི་མཐོང་ལམ་རྗེས་ཐོབ་ཡེ་ཤེས་ཀྱི་མཚན་ཉིད། དབྱེ་ན། རྟོགས་པའི་
བློ་དང་མ་རྟོགས་པའི་བློ་གཉིས། དཔེར་ན། སྟོང་ཉིད་དོན་སྤྱིའི་ཚུལ་གྱིས་
རྟོགས་པའི་ཐེག་ཆེན་གྱི་མཐོང་ལམ་དང་པོ་དང་། ཐེག་ཆེན་མཐོང་ལམ་པའི་
117



ལེགས་བཤད་འོད་དཀར་ཕྲེང་བ།
རྒྱུད་ཀྱི་སེམས་བསྐྱེད་ལྟ་བུ་གཉིས་པ་ཡིན་ནོ། །ཡང་དེ་ལ་དབྱེ་ན། རྟོག་བཅས་
རྗེས་ཐོབ་དང་། རྟོག་མེད་རྗེས་ཐོབ་གཉིས། སྟོང་ཉིད་དོན་སྤྱིའི་ཚུལ་གྱིས་
རྟོགས་པའི་ཐེག་ཆེན་གྱི་བདེན་པ་མངོན་རྟོགས་ལྟ་བུ་དང་པོ་དང་། གང་ཟག་
གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་བདེན་པ་མངོན་རྟོགས་
ལྟ་བུ་གཉིས་པ་ཡིན་ནོ། །སྐྱེ་ཚུལ་ནི། ཐེག་ཆེན་གྱི་སྦྱོར་ལམ་ནས་ཐེག་ཆེན་
གྱི་མཐོང་ལམ་དུ་འཕོ་ཚུལ་ལ་གཉིས་ཡོད་དེ། དམན་ལམ་སྔོན་དུ་སོང་བ་དང་
མ་སོང་བའི་བྱང་སེམས་སྦྱོར་ལམ་པ་གཉིས་ལས། དང་པོ་དེ་འདྲའི་བྱང་
སེམས་སྦྱོར་ལམ་པ་དེས་ཆོས་ཉིད་མངོན་སུམ་དུ་རྟོགས་པའི་མཁྱེན་པ་ནམ་
ཐོབ་པ་ནས་ཐེག་ཆེན་གྱི་མཐོང་ལམ་དུ་འཕོ་བར་འཇོག དམན་ལམ་སྔོན་དུ་
སོང་བ་ལ་ཡང་དམན་ལམ་དུ་སྟོང་ཉིད་མ་རྟོགས་པ་དང་རྟོགས་པ་གཉིས་ལས།
དང་པོའི་རྟོགས་པ་སྔོན་དུ་སོང་བའི་བྱང་སེམས་སྦྱོར་ལམ་པ་གོང་དང་འདྲ་
ལ༑ ཕྱི་མ་ལའང་སྟོང་ཉིད་མངོན་སུམ་དུ་མ་རྟོགས་པ་དང་རྟོགས་པ་གཉིས་
ལས། དང་པོ་གོང་དང་འདྲ་ཞིང་། དམན་ལམ་དུ་སྟོང་ཉིད་མངོན་སུམ་དུ་
རྟོགས་པའི་ཉན་ཐོས་ཀྱི་རྟོགས་པ་སྔོན་དུ་སོང་བའི་བྱང་སེམས་སྦྱོར་ལམ་པས་
སྦྱོར་ལམ་གྱི་སྐབས་སུ་ཐེག་ཆེན་གྱི་མཐོང་ལམ་གྱི་རྒྱུ་ཚོགས་གཉིས་བསགས་
ཟིན་པའི་སྐད་ཅིག་གཉིས་པ་ནས་ཐེག་ཆེན་གྱི་མཐོང་ལམ་དུ་འཕོ་བར་འདོད་
དོ༑ ༑ཐེག་ཆེན་གྱི་རྗེས་ལ་མངོན་རྟོགས་དེ། ཐེག་ཆེན་གྱི་སྒོམ་ལམ་གྱི་མཚན་
ཉིད། ཐེག་ཆེན་གྱི་སྒོམ་ལམ། དེའི་རྗེས་ལ་མངོན་རྟོགས། ཐེག་ཆེན་སྒོམ་
ལམ་པའི་རྒྱུད་ཀྱི་མཁྱེན་པ་རྣམས་མིང་གི་རྣམ་གྲངས་སོ། །སྒོམ་ལམ་གྱི་རྟེན་
118



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
དང་། བརྟེན་པ་སྒོམ་ལམ་བཤད་པ་གཉིས། དང་པོ་ལ་གཉིས་ལས།
ལུས་རྟེན་ནི། ཉན་ཐོས་ཀྱི་སྒོམ་ལམ་ཁམས་གསུམ་ཀའི་རྟེན་ལ་སྐྱེ་བ་
དང་། རང་སངས་རྒྱས་ཀྱི་སྒོམ་ལམ་དང་། ཐེག་ཆེན་གྱི་སྒོམ་ལམ་གཉིས་
འདོད་པའི་རྟེན་ཁོ་ན་ལ་སྐྱེ་བ་ཡིན་ནོ། །
སེམས་རྟེན་ནི། ཐེག་ཆེན་གྱི་སྒོམ་ལམ་དངོས་སུ་གསར་དུ་སྐྱེ་བའི་སེམས་
རྟེན་ལ་ཁམས་གསུམ་ས་དགུ་ཡོད་དེ། འགྲེལ་ཆེན་ལས། འདོད་པའི་ཁམས་
དང་གཟུགས་ཀྱི་ཁམས་དང་གཟུགས་མེད་པའི་ཁམས་ཞེས་སྨོས་པ་ནི་འདོད་
པ་ལ་སོགས་པའི་ས་དགུས་སྒོམ་པའི་ལམ་གཟུང་བར་བྱའོ། ཞེས་གསུངས་
པའི་ཕྱིར། །
གཉིས་པ་བརྟེན་པ་སྒོམ་ལམ་ལ་དབྱེ་ན་གཉིས་ཡོད་དེ། ཐེག་ཆེན་གྱི་
ཟག་བཅས་སྒོམ་ལམ་དང་། ཟག་མེད་སྒོམ་ལམ་གཉིས། སྒྲ་དོན་འདྲེས་
རུང་དུ་འཛིན་པའི་ཞེན་རིག་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་
དེ༑ དང་པོའི་མཚན་ཉིད། ཟག་བཅས་སྒོམ་ལམ་ལ་དབྱེ་ན། ཐེག་ཆེན་གྱི་
མོས་པ་སྒོམ་ལམ། བསྔོ་བ་སྒོམ་ལམ། རྗེས་སུ་ཡི་རང་སྒོམ་ལམ་དང་གསུམ་
མོ༑ ༑ཡུམ་དོན་གསུམ་གྱི་འབྱུང་གནས་སུ་ཡིད་ཆེས་པའི་ཟག་པ་དང་བཅས་
པའི་ཐེག་ཆེན་གྱི་རྗེས་ལ་མངོན་རྟོགས་དེ། དང་པོའི་མཚན་ཉིད། རང་གཞན་
གྱི་དགེ་རྩ་རྫོགས་བྱང་གི་ཡན་ལག་ཏུ་བསྒྱུར་བར་བྱེད་པའི་ཟག་པ་དང་བཅས་
པའི་ཐེག་ཆེན་གྱི་རྗེས་ལ་མངོན་རྟོགས་དེ། གཉིས་པའི་མཚན་ཉིད། རང་
གཞན་གྱི་དགེ་རྩ་ལ་དགའ་བ་སྒོམ་པའི་ཟག་པ་དང་བཅས་པའི་ཐེག་ཆེན་གྱི་རྗེས་
119



--
----
ལེགས་བཤད་འོད་དཀར་ཕྲེང་བ།
ལ་མངོན་རྟོགས་དེ། གསུམ་པའི་མཚན་ཉིད། སྒྲ་དོན་འདྲེས་རུང་དུ་འཛིན་
པའི་ཞེན་རིག་དང་བྲལ་བའི་ཐེག་ཆེན་གྱི་རྗེས་ལ་མངོན་རྟོགས་དེ། ཐེག་ཆེན་
གྱི་ཟག་མེད་སྒོམ་ལམ་གྱི་མཚན་ཉིད། ཐེག་ཆེན་གྱི་ཟག་མེད་སྒོམ་ལམ་ལ་
དབྱེ་ན། སྒྲུབ་པ་སྒོམ་ལམ་དང་། རྣམ་དག་སྒོམ་ལམ་གཉིས། ཐེག་ཆེན་
གྱི་སྒོམ་ལམ་གང་ཞིག རྟོགས་པ་མཐར་ཐུག་གི་ལག་རྗེས་འཇོག་བྱེད་དེ། དང་
པོའི་མཚན་ཉིད། ཐེག་ཆེན་གྱི་སྒོམ་ལམ་གང་ཞིག སྤངས་པ་མཐར་ཐུག་
གི་ལག་རྗེས་འཇོག་བྱེད་དེ། གཉིས་པའི་མཚན་ཉིད། རྒྱས་པར་ཡིག་ཆ་
ལས་ཤེས་པར་བྱའོ།། ཡང་ཐེག་ཆེན་གྱི་སྒོམ་ལམ་ལ་དབྱེ་ན། མཉམ་བཞག་
ཡེ་ཤེས་དང་། རྗེས་ཐོབ་ཡེ་ཤེས་གཉིས། རང་ཡུལ་དུ་གྱུར་པའི་ཆོས་ཉིད་
ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་རྗེས་ལ་མངོན་རྟོགས་དེ།
ཐེག་ཆེན་གྱི་སྒོམ་ལམ་མཉམ་བཞག་ཡེ་ཤེས་ཀྱི་མཚན་ཉིད། དབྱེ་ན། ཐེག་
ཆེན་གྱི་སྒོམ་ལམ་བར་ཆད་མེད་ལམ་དང་། རྣམ་གྲོལ་ལམ། དེ་གཉིས་གང་
རུང་མ་ཡིན་པའི་ཐེག་ཆེན་གྱི་སྒོམ་ལམ་མཉམ་བཞག་ཡེ་ཤེས་དང་གསུམ་ཡོད།
རང་གི་ངོས་སྐལ་གྱི་སྤང་བྱ་སྒོམ་སྤང་ལྷན་སྐྱེས་ཀྱི་དངོས་གཉེན་དུ་གྱུར་པའི་
ཐེག་ཆེན་གྱི་རྗེས་ལ་མངོན་རྟོགས་དེ། ཐེག་ཆེན་གྱི་སྒོམ་ལམ་བར་ཆད་མེད་
ལམ་གྱི་མཚན་ཉིད་དང་། དེ་ལ་དབྱེ་ན། ཐེག་ཆེན་གྱི་སྒོམ་ལམ་བར་ཆད་
མེད་ལམ་ཆུང་ངུ་སྐོར་བཞི། འབྲིང་སྐོར་གསུམ། ཆེན་པོ་སྐོར་བཞི་སྟེ་བཅུ་
གཅིག་ཡོད་དེ། ས་དང་པོའི་སྒོམ་ལམ་བར་ཆད་མེད་ལམ་ནས་རྒྱུན་མཐའི་
བར་ཆད་མེད་ལམ་གྱི་བར་བཅུ་གཅིག་ཡོད་པའི་ཕྱིར། རང་དངོས་སུ་སྤོང་
120



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
བྱེད་ཀྱི་ཐེག་ཆེན་གྱི་སྒོམ་ལམ་བར་ཆད་མེད་ལམ་གྱི་ངོས་སྐལ་གྱི་སྤང་བྱ་སྒོམ་
སྤང་ཉོན་མོངས་ལྷན་སྐྱེས་ལས་དངོས་སུ་གྲོལ་བའི་ཐེག་ཆེན་གྱི་རྗེས་ལ་མངོན་
རྟོགས་དེ། སྒོམ་ལམ་རྣམ་གྲོལ་ལམ་གྱི་མཚན་ཉིད། དབྱེ་ན་བཅུ་ཡོད་དེ།
སྒོམ་སྤང་ལྷན་སྐྱེས་ཆེན་པོའི་ཆེན་པོ་ལ་ཆ་གཉིས་སུ་ཕྱེས་པའི་དང་པོ་སྤངས་
པའི་སྒོམ་ལམ་རྣམ་གྲོལ་ལམ་ནས་སྒོམ་སྤང་ལྷན་སྐྱེས་ཆུང་ངུའི་ཆུང་ངུ་ལ་
གཉིས་སུ་ཕྱེས་པའི་དང་པོ་སྤངས་པའི་རྣམ་གྲོལ་ལམ་གྱི་བར་བཅུ་ཡོད་པའི་
ཕྱིར། ཐེག་ཆེན་གྱི་སྒོམ་ལམ་བར་ཆད་མེད་ལམ་དང་། དེའི་རྣམ་གྲོལ་ལམ་
གང་རུང་མ་ཡིན་པའི་ཐེག་ཆེན་གྱི་སྒོམ་ལམ་མཉམ་བཞག་ཡེ་ཤེས་ནི། ས་
གཉིས་པར་འཕོ་ཁ་མའི་ས་དང་པོའི་རྒྱུན་གྱི་ཐ་མའི་མཉམ་བཞག་ཡེ་ཤེས་ལྟ་
བུའོ། རང་ཡུལ་དུ་གྱུར་པའི་ཀུན་རྫོབ་ཀྱི་སྣང་བ་དང་བཅས་པའི་ཐེག་ཆེན་
གྱི་རྗེས་ལ་མངོན་རྟོགས་དེ། ཐེག་ཆེན་གྱི་སྒོམ་ལམ་རྗེས་ཐོབ་ཡེ་ཤེས་ཀྱི་མཚན་
ཉིད། དེ་ལ་དབྱེ་ན། རྟོགས་པའི་བློ་དང་མ་རྟོགས་པའི་བློ་གཉིས། གང་
ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་རྗེས་ཐོབ་ཡེ་ཤེས་ལྟ་
བུ་དང་པོ། ཐེག་ཆེན་སྒོམ་ལམ་པའི་རྒྱུད་ཀྱི་ཐེག་ཆེན་སེམས་བསྐྱེད་དང་། སྙིང་
རྗེ་ཆེན་པོ་ལྟ་བུ་གཉིས་པ་ཡིན་ནོ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་
ལ་གནས་པའི་སེམས་དཔའ་དེའི་རྒྱུད་ལ། ཐེག་ཆེན་གྱི་སྒོམ་སྤང་ཆེན་པོའི་
ཆེན་པོ་ལ་གཉིས་སུ་ཕྱེས་པའི་དང་པོ་དངོས་སུ་སྤོང་བྱེད་ཀྱི་སྒོམ་ལམ་བར་ཆད་
མེད་ལམ་སྐྱེས་པ་ནས་སྒོམ་ལམ་དུ་འཕོ་བར་འཇོག་གོ། བདེན་གཉིས་ངོ་བོ་
ཐ་དད་དུ་འཛིན་པའི་དྲི་མ་ཟད་པར་སྤངས་པའི་མཐར་ཐུག་པའི་མངོན་རྟོགས་
121



ལེགས་བཤད་འོད་དཀར་ཕྲེང་བ། །
དེ༑ ཐེག་ཆེན་གྱི་མི་སློབ་ལམ་གྱི་མཚན་ཉིད། དེ་ལ་དབྱེ་ན། ཇི་ལྟ་བ་རྟོགས་
པའི་རྣམ་མཁྱེན་དང་། ཇི་སྙེད་པ་རྟོགས་པའི་རྣམ་མཁྱེན་གཉིས། འབྲིང་
དུ་ཕྱེ་ན་མེ་ལོང་ལྟ་བུའི་ཡེ་ཤེས། མཉམ་ཉིད་ཡེ་ཤེས། སོར་རྟོགས་ཡེ་ཤེས།
བྱ་གྲུབ་ཡེ་ཤེས། ཆོས་དབྱིངས་ཡེ་ཤེས་དང་ལྔ་ཡོད་དོ། །ཀུན་མཁྱེན་ཡེ་
ཤེས་དང་། ཐེག་ཆེན་གྱི་མི་སློབ་ལམ། ཡེ་ཤེས་ཆོས་སྐུ་རྣམས་མིང་གི་རྣམ་
གྲངས་ཡིན་ནོ། །རྒྱས་པར་ཕྱེ་ན། ཟག་མེད་ཡེ་ཤེས་སྡེ་ཚན་ཉེར་གཅིག་ཡོད་
དེ༑ སངས་རྒྱས་ཀྱི་སའི་བྱང་ཕྱོགས་སོ་བདུན་གྱི་སྡེ་ཚན་ནས་མཁྱེན་པ་གསུམ་
གྱི་སྡེ་ཚན་གྱི་བར་ཉེར་གཅིག་ཡོད་པའི་ཕྱིར། སྐྱེ་ཚུལ་ནི། ས་བཅུའི་རྒྱུན་
གྱི་ཐ་མའི་བར་ཆད་མེད་ལམ་དེ་ཉིད་དེ་བཞིན་ཉིད་ལ་ཆུ་ལ་ཆུ་བཞག་ཏུ་མཉམ་
པར་བཞག་པའི་བར་ཆད་མེད་ལམ་གྱི་སྐད་ཅིག་གཉིས་པ་ནས་བདེན་གཉིས་
ངོ་བོ་ཐ་དད་དུ་འཛིན་པའི་དྲི་མ་ཟད་པར་སྤངས་པའི་རྣམ་གྲོལ་ལམ་གྱིས་བསྡུས་
པའི་ཀུན་མཁྱེན་ཡེ་ཤེས་སྐད་ཅིག་དང་པོ་སྐྱེས་པ་ཡིན་ནོ། །
གཉིས་པ་མཐའ་དཔྱད་པ་ལ། ཁ་ཅིག བྱང་ཆུབ་མཆོག་ཏུ་སེམས་
བསྐྱེད་པ་དང་། ཐེག་ཆེན་གྱི་ལམ་དུ་ཞུགས་པ་དུས་མི་མཉམ་པའི་ཕྱིར། དེར་
ཐལ། རྟོགས་སྣང་ལས། སྨོན་སེམས་ལམ་དུ་མ་ཞུགས་པ་ལ་ཡང་ཡོད་དེ།
དང་པོ་རྫོགས་པའི་བྱང་ཆུབ་ལ་ཐོབ་འདོད་མ་སྐྱེས་ན་ཐེག་ཆེན་གྱི་ལམ་ལ་ཡང་
སློབ་པར་མི་འགྱུར་བའི་ཕྱིར་རོ། །ཞེས་གསུངས་པའི་ཕྱིར་ཟེར་བ་མི་འཐད་
དེ༑ དེ་ནི་དཔལ་ལྡན་ཟླ་བའི་ལམ་མ་ཞུགས་ན་བུར་ཤུན་ལྟ་བུའི་སེམས་བསྐྱེད་
ཡོད་པར་གསུངས་པ་ལྟར། ལམ་མ་ཞུགས་ན་བྱང་ཆུབ་ཏུ་སྨོན་པའི་སེམས་
122



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
བསྐྱེད་ཙམ་ཡོད་པའི་དོན་ཙམ་ལས། ཐེག་ཆེན་སེམས་བསྐྱེད་མཚན་ཉིད་པ་
ལ་རྒྱན་ལས་བཤད་པའི་སེམས་བསྐྱེད་ཀྱིས་ཁྱབ་པ་དང་། རྒྱན་རྣམ་གཉིས་
ལས་བཤད་པའི་སེམས་བསྐྱེད་ཡིན་ན། ཐེག་ཆེན་གྱི་ལམ་ཡིན་པས་ཁྱབ་པ་
རྟོགས་དཀའི་སྣང་བར་ཡང་བཞེད་པའི་ཕྱིར་རོ། །
ཁ་ཅིག་ན་རེ། བྱང་སེམས་ཚོགས་ལམ་པའི་རྒྱུད་ཀྱི་སེམས་བསྐྱེད་ཡིན་
ན༑ སྒོམ་བྱུང་ཡིན་པས་ཁྱབ་སྟེ། དེ་ཡིན་ན། སྒོམ་བྱུང་གི་མྱོང་བ་ཐོན་
པའི་སེམས་བསྐྱེད་ཡིན་པས་ཁྱབ་པའི་ཕྱིར་ཟེར་ན། མ་ཁྱབ་སྟེ། སྒོམ་བྱུང་
གི་མྱོང་བ་ཐོན་པའི་སེམས་བསྐྱེད་ཡིན་ན། སྒོམ་བྱུང་ཡིན་པས་མ་ཁྱབ་པའི་
ཕྱིར། དེར་ཐལ། ཡིད་འགྱུར་བའི་མྱོང་བཅས་ཀྱི་སེམས་བསྐྱེད་ཡིན་ན།
སྒོམ་བྱུང་ཡིན་པས་མ་ཁྱབ་པ་གང་ཞིག སྒོམ་བྱུང་གི་མྱོང་བ་ཐོན་པའི་སེམས་
བསྐྱེད་ཅེས་པ་ཡིད་འགྱུར་བའི་མྱོང་བཅས་ཀྱི་སེམས་བསྐྱེད་ལ་བྱེད་པའི་ཕྱིར། དེར་
ཐལ། དབུ་སྤྱི་ལས། དེ་གཉིས་ཀྱི་ཁྱད་པར་ཡོད་དེ། སྔ་མ་ནི་སེམས་བསྐྱེད་ལ་
ཐོས་བསམ་གྱི་མྱོང་བ་ཐོན་པ་ལ་བྱེད། ཕྱི་མ་ནི་དེ་ལ་སྒོམ་བྱུང་གི་མྱོང་བ་ཐོན་
པ་ལ་བྱེད་པའི་ཕྱིར། དེ་གཉིས་ལ་རིམ་པ་བཞིན་རྩོལ་བཅས་ཀྱི་མྱོང་བ་དང་། ཡིད་
འགྱུར་བའི་མྱོང་བཅས་ཀྱང་གསུངས་ཏེ། ཞེས་གསུངས་པའི་ཕྱིར། ཁོ་ན་རེ།
དེ་ནི་ཐལ་འགྱུར་བའི་ལུགས་ཡིན་པས་སྐབས་འདིར་རང་རྒྱུད་པའི་ལུགས་དང་
མི་འདྲ་བའི་ཕྱིར། ཟེར་བ་མི་འཐད་དེ། དེ་ཉིད་ལས། ཕྱི་མ་ནི་ཐེག་ཆེན་སེམས་
བསྐྱེད་ཀྱི་མཚན་ཉིད་རྫོགས་པ་མངོན་རྟོགས་རྒྱན་ལས་བཤད་པ་དང་མི་འདྲ་བ་
མེད་པ་སྟེ། ཞེས་གསུངས་སོ། །
123



ལེགས་བཤད་འོད་དཀར་ཕྲེང་བ།
གཞན་ཡང་། སྒོམ་བྱུང་གི་མྱོང་བ་ཐོན་པའི་སེམས་བསྐྱེད་ཡིན་ན། སྒོམ་
བྱུང་ཡིན་པས་མ་ཁྱབ་པར་ཐལ། ཐེག་ཆེན་སེམས་བསྐྱེད་ཡིན་ན། སྒོམ་
བྱུང་གི་མྱོང་བ་ཐོན་པའི་སེམས་བསྐྱེད་ཡིན་པས་ཁྱབ་པ་གང་ཞིག དེ་ཡིན་
ན༑ སྒོམ་བྱུང་ཡིན་པས་མ་ཁྱབ་པའི་ཕྱིར། དང་པོའི་སྒྲུབ་བྱེད་སོང་ཟེར་
རོ༑ ༑གཉིས་པ་དེར་ཐལ། འདོད་སེམས་ལ་བརྟེན་ནས་བྱང་ཆུབ་མཆོག་
ཏུ་སེམས་དང་པོར་བསྐྱེད་པ་ཡོད་པའི་ཕྱིར། དེར་ཐལ། བྱང་ཆུབ་ཀྱི་སེམས་
ལ་ཡིད་འགྱུར་བའི་མྱོང་བ་སྐྱེ་བ་ཞི་གནས་ཐོབ་པ་ལ་མི་ལྟོས་པའི་ཕྱིར། དེར་
ཐལ། བྱང་ཆུབ་ལམ་རིམ་ཆེན་མོ་ལས། བྱང་ཆུབ་ཀྱི་སེམས་སྦྱངས་པ་
ལ་ཡིད་འགྱུར་བའི་མྱོང་བ་སྐྱེ་བ་ཡང་ཞི་གནས་ལ་རག་ལས་པ་ཧ་ཅང་ཐལ་ཆེས་
པས་འགྱུར་ཏེ། ཞེས་གསུངས་པའི་ཕྱིར། དེས་ན་ཐོས་བསམ་གྱིས་ཡུལ་དུ་
བྱས་ནས་བསྒོམས་པ་ལ་བརྟེན་ནས་སྐྱེས་པའི་སེམས་བསྐྱེད་མཚན་ཉིད་པ་ལ་
སྒོམ་བྱུང་གི་མྱོང་བ་ཐོན་པའི་སེམས་བསྐྱེད་ཅེས་བྱའོ། །
ཁ་ཅིག དབུ་སྤྱིའི་ལུང་ཚན་པ་གཉིས་སུ་ཕྱེས་ནས་སྔ་མ་གཞན་ལུགས་
དང་། ཕྱི་མ་རང་ལུགས་སུ་བྱེད་པ་ནི། འོལ་ཚོད་ཀྱི་བཤད་པ་འབའ་ཞིག་
ཡིན་པ་མཐོང་ཙམ་ནས་རྟོགས་ནུས་སོ། །བྱ་བྲལ་བ་ཚུལ་ཁྲིམས་རྣམ་རྒྱལ་
གྱིས། སྤྱིར་ཐེག་ཆེན་སེམས་བསྐྱེད་ལ་སྒོམ་བྱུང་གི་མྱོང་བ་ཐོན་པ་དང་།
སྒོམ་བྱུང་གི་ཐེག་ཆེན་སེམས་བསྐྱེད་ཐོབ་པ་དུས་མཉམ་ཡང་། བྱང་ཆུབ་ཀྱི་
སེམས་ལ་སྒོམ་བྱུང་གི་མྱོང་བ་ཐོབ་པ་ལ་ལྷག་མཐོང་ཐོབ་དགོས་པར་མངོན་
ཏེ༑ བྱང་ཆུབ་ཀྱི་སེམས་སྒོམ་ཚུལ་དེ་དཔྱད་སྒོམ་ཡིན་པ་གང་ཞིག དཔྱད་
124



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
སྒོམ་གྱི་མྱོང་བ་ཐོན་པ་ལ་ལྷག་མཐོང་ཐོབ་དགོས་པས་སོ། །འོན་ཀྱང་བྱང་
ཆུབ་ཀྱི་སེམས་ལ་ཡིད་འགྱུར་གྱི་མྱོང་བ་ཐོན་པ་ནི་དེ་སྐྱེས་པའི་ཚུལ་དུ་འཇོག་
གོ༑ ༑ཞེས་གསུངས་པས་དཔྱད་དོ། །
ཡང་ཁ་ཅིག ཐེག་ཆེན་གྱི་ཐར་པ་ཆ་མཐུན་ཐོབ་པའི་གང་ཟག་ཡིན་
ན༑ ཐེག་ཆེན་གྱི་ཚོགས་ལམ་ཁྱད་པར་ཅན་ཐོབ་པའི་གང་ཟག་ཡིན་པས་ཁྱབ་
ཟེར་བ་མི་འཐད་དེ། ཐེག་ཆེན་གྱི་ཚོགས་ལམ་ཁྱད་པར་ཅན་ཐོབ་པ་དང་།
བསྐལ་བ་གྲངས་མེད་གསུམ་ནས་འཚང་རྒྱ་བའི་ལམ་གྱི་ཐོག་མར་གྱུར་པའི་
ཐེག་ཆེན་གྱི་ཐར་པ་ཆ་མཐུན་དང་། སྐབས་འདིར་དངོས་སུ་བསྟན་པའི་
ཐེག་ཆེན་གྱི་ཐར་པ་ཆ་མཐུན་རྣམས་ཐོབ་པ་དུས་མཉམ་པ་གང་ཞིག ཉན་
ཐོས་ལམ་དུ་འཇུག་པར་ངེས་པའི་ཐེག་ཆེན་གྱི་ཐར་པ་ཆ་མཐུན་ཙམ་ཐོབ་པའི་
སེམས་དཔའ་ཁས་ལེན་དགོས་པའི་ཕྱིར་དང་། གྲངས་མེད་གསུམ་ནས་འཚང་
རྒྱ་བའི་ལམ་གྱི་ཐོག་མར་གྱུར་པའི་ཐེག་ཆེན་གྱི་ཐར་པ་ཆ་མཐུན་ཐོབ་པའི་གང་
ཟག་བྱང་ཆུབ་མ་ཐོབ་བར་དུ་ལམ་གཞན་དུ་འཇུག་པ་མི་སྲིད་པའི་ཕྱིར། རྟགས་
རྣམས་སླའོ། །དེས་ན། ཐེག་ཆེན་གྱི་ཐར་པ་ཆ་མཐུན་ཐོབ་པའི་རྟགས་དང་།
ཐེག་ཆེན་གྱི་ཚོགས་ལམ་ཁྱད་པར་ཅན་ཐོབ་པའི་རྟགས་གཉིས་ཀྱང་མི་འདྲ་བའི་
ཕྱིར། དེར་ཐལ། སྔ་མ་ནི། མཛོད་འགྲེལ་ལས། གང་ལ་འཁོར་བའི་ཉེས་
དམིགས་དང་བདག་མེད་པ་དང་མྱ་ངན་ལས་འདས་པའི་ཡོན་ཏན་བརྗོད་པའི་
གཏམ་ཐོས་པ་ན་སྤུ་ཟིང་ཞེས་བྱེད་པ་དང་། མཆི་མ་འཁྲུགས་ཞེས་བྱེད་པ་
དེ་ལ་ནི། ཐར་པའི་ཆ་དང་མཐུན་པའི་དགེ་བའི་རྩ་བ་ཡོད་པར་ཤེས་པར་བྱ་
125



ལེགས་བཤད་འོད་དཀར་ཕྲེང་བ།
སྟེ༑ ཞེས་གསུངས་པ་ལྟར་ལ། ཕྱི་མའི་རྟགས་ནི། ཟབ་དོན་ལ་མི་སྐྲག་པ་
དང༌། མི་དངངས་པ་དང་། སྐྲག་པར་མི་འགྱུར་བ་སོགས་གསུམ་པོ་དེ་དེ་
ཡིན་ཏེ། ཉི་སྣང་ལས། གང་གིས་དེ་མངོན་པར་བྱེད་པ་ཐར་པའི་ཆ་དང་
མཐུན་པ་འདིའི་རྟགས་ནི་རྣམ་པ་གསུམ་སྟེ། འདི་ལྟ་སྟེ་སེམས་མི་ཞུམ་པ།
མི་དངངས་པའི་མཚན་ཉིད་དང་། མི་འགོང་བ། མི་སྐྲག་པའི་མཚན་ཉིད་
དང༌། ཡིད་ལ་འགྱོད་པ་མེད་པ། སྐྲག་པར་མི་འགྱུར་བའི་མཚན་ཉིད་ནི།
ཞེས་གསུངས་པའི་ཕྱིར། །
ཁ་ཅིག བྱང་སེམས་ཚོགས་ལམ་པ་དབང་རྣོན་ཆོས་ཅན། དད་སོགས་
ཡུལ་ལྔ་ལ་མཁས་པ་ཡིན་ཏེ། དད་སོགས་ཡུལ་ལྔའི་ཐུན་མོང་མ་ཡིན་པའི་
འཇོག་བྱེད་དང་། མཚན་གཞི་དང་། གྲོགས་མཚུངས་ལྡན་སོགས་ལ་མི་
འཁྲུལ་བའི་སེམས་དཔའ་ཡིན་པའི་ཕྱིར་ཞེས་འགོད་པ་མི་འཐད་དེ། དེ་ཙམ་
གྱིས་སྐབས་འདིའི་དད་སོགས་ཡུལ་ལྔ་ལ་མཁས་ཚད་མི་རྫོགས་པའི་ཕྱིར།
དེར་ཐལ། སྐབས་འདིའི་དད་སོགས་ཡུལ་ལྔ་ལ་མཁས་པ་ལ། དད་སོགས་
ཡུལ་ལྔ་ཉམས་སུ་ལེན་པ་ལ་མཁས་དགོས་པའི་ཕྱིར། དེ་ཡང་ཡིན་ཏེ། ཐེག་
ཆེན་ཐུན་མོང་མ་ཡིན་པའི་སྐྱབས་འགྲོའི་དབང་དུ་བྱས་ནས་ལམ་གྱི་རྩ་བ་དད་
པ་དང་། སྤྱོད་པ་སྤྱི་ལ་སློབ་པའི་དབང་དུ་བྱས་ནས་བརྩོན་འགྲུས་དང་། སྤྱོད་
པའི་རྟེན་སེམས་བསྐྱེད་པའི་དབང་དུ་བྱས་ནས་བསམ་པ་ཕུན་ཚོགས་དང་། ཕར་
ཕྱིན་ཐ་མ་གཉིས་ལ་སློབ་པའི་དབང་དུ་བྱས་ནས་ཏིང་ངེ་འཛིན་དང་ཤེས་རབ་
རྣམས་ཉམས་སུ་ལེན་པ་ལ་མཁས་དགོས་པའི་ཕྱིར། རྟགས་སྒྲུབ། རྒྱས་
126



-
-
ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
པར་སྤྱི་དོན་གྱི་སྐབས་སུ་སོང་ཟིན་ཏོ། །
ཁ་ཅིག རྒྱན་གྱི་ཆེད་དུ་བྱ་བའི་གདུལ་བྱ་ཡིན་ན། བྱང་ཆུབ་སེམས་
དཔའ་ཡིན་དགོས་པའི་ཕྱིར་ཏེ། བྱང་ཆུབ་སེམས་དཔའ་རང་དང་གཞན་
གྱི་དོན་ཕུན་སུམ་ཚོགས་པ་བསྒྲུབ་པ་ཅི་ལ་ཡང་མ་རག་པར་ཆས་ཤིང་བརྩམས་
པ་དག་ཅེས་གསུངས་པའི་ཕྱིར་དང་། རྫོགས་པའི་བྱང་ཆུབ་རྣོན་པོ་ཡིས། །ཞེས་
སོགས་དང་། སངས་རྒྱས་སོགས་དམིགས་དད་པ་དང་། །ཞེས་སོགས་ཀྱི་
སྐབས་ནས་དངོས་སུ་བསྟན་པའི་རྒྱན་གྱི་ཆེད་དུ་བྱ་བའི་གདུལ་བྱ་ཡིན་ན། བྱང་
ཆུབ་སེམས་དཔའ་ཡིན་དགོས་པའི་ཕྱིར་ཟེར་ན། མ་ཁྱབ་སྟེ། རྒྱན་གྱི་ཆེད་
དུ་བྱ་བའི་གདུལ་བྱ་ཡིན་ན། གཞུང་དེ་དག་གི་སྐབས་ནས་དངོས་སུ་བསྟན་
པའི་རྒྱན་གྱི་ཆེད་དུ་བྱ་བའི་གདུལ་བྱ་ཡིན་པས་མ་ཁྱབ་པའི་ཕྱིར། དེར་ཐལ།
ལམ་དུ་མ་ཞུགས་པའི་རྒྱན་གྱི་ཆེད་དུ་བྱ་བའི་གདུལ་བྱ་ཡོད་པའི་ཕྱིར། དེར་
ཐལ། མཐའ་དཔྱོད་ལས། ཁ་ཅིག རྒྱན་གྱི་ཆེད་དུ་བྱ་བའི་གདུལ་བྱ་ཡིན་
ན༑ ལམ་ཞུགས་ཀྱི་གང་ཟག་ཡིན་པས་ཁྱབ་ཟེར་བ་མི་རིགས་ཏེ། ལམ་དུ་
མ་ཞུགས་པའི་རྒྱན་གྱི་ཆེད་དུ་བྱ་བའི་གདུལ་བྱ་ཡོད་པའི་ཕྱིར་ཏེ། རྒྱན་གྱི་
ཆེད་དུ་བྱ་བའི་གདུལ་བྱ་བྱང་སེམས་ཚོགས་ལམ་པའི་ངོ་བོར་འགྱུར་ཁ་མའི་
ཐེག་ཆེན་རིགས་ངེས་ཀྱི་གང་ཟག་དེ། དེའི་ཆེད་དུ་བྱ་བའི་གདུལ་བྱ་ཡིན་པའི་
ཕྱིར། ཞེས་གསུངས་པའི་ཕྱིར།
ཁ་ཅིག རྒྱན་གྱི་ཆེད་དུ་བྱ་བའི་གདུལ་བྱ་ཡིན་ན། དད་སོགས་ཡུལ་
ལྔ་ལ་མཁས་པས་མ་ཁྱབ་པའི་ཕྱིར་ཏེ། དེ་ཡིན་ན། སྟོང་ཉིད་རྟོགས་པས་
127



ལེགས་བཤད་འོད་དཀར་ཕྲེང་བ།
མ་ཁྱབ་པའི་ཕྱིར། དེར་ཐལ། བྱང་ཆུབ་མཆོག་ཏུ་སེམས་བསྐྱེད་ཁ་མའི་
རྒྱན་གྱི་ཆེད་དུ་བྱ་བའི་གདུལ་བྱ་དབང་རྟུལ་གྱིས་སྟོང་ཉིད་མ་རྟོགས་པའི་ཕྱིར།
དེར་ཐལ། དེ་འདྲའི་གདུལ་བྱ་དེས་བྱང་ཆུབ་མཆོག་ཏུ་སེམས་བསྐྱེད་ནས་
དེའི་རྗེས་སུ་སྟོང་ཉིད་རྟོགས་པའི་ལྟ་བ་འཚོལ་དགོས་པའི་ཕྱིར། དེར་ཐལ།
སློབ་དཔོན་ཞི་བ་མཚོས། ཡང་དག་དད་པའི་རྗེས་འབྲང་བ། །ཞེས་གསུངས་
པའི་ཕྱིར་ཟེར་ན། མ་ཁྱབ་སྟེ། དེ་ནི་སྤྱིར་ཐེག་ཆེན་རིགས་ངེས་དབང་
རྟུལ་ལམ་ལ་འཇུག་པའི་རིམ་པ་བསྟན་པ་ཙམ་ཡིན་པའི་ཕྱིར། དེར་ཐལ།
མཐའ་དཔྱོད་ལས། ཡང་དག་དད་པའི་རྗེས་འབྲང་བ། །ཞེས་གསུངས་
པའི་ཕྱིར་ན་མ་ཁྱབ་སྟེ། དེ་ཐེག་ཆེན་རིགས་ངེས་ཀྱི་བྱང་སེམས་དབང་རྟུལ་
ལ་དགོངས་པ་གང་ཞིག རྒྱན་གྱི་ཆེད་དུ་བྱ་བའི་གདུལ་བྱ་བྱང་སེམས་དབང་
རྟུལ་ཀྱང་སྤྱིར་ཐེག་ཆེན་རིགས་ངེས་ཀྱི་བྱང་སེམས་དབང་རྣོན་ཡིན་པའི་ཕྱིར།
ཞེས་གསུངས་པའི་ཕྱིར། ཡང་ལ་ལས་ནན་གྱིས་རྒྱན་གྱི་ཆེད་དུ་བྱ་བའི་གདུལ་
བྱ་ཡིན་ན། སྟོང་ཉིད་རྟོགས་པས་མ་ཁྱབ་སྟེ། སློབ་དཔོན་ཞི་བ་མཚོས།
ཡང་དག་ཤེས་ཚོལ་སྔོན་བཏང་སྟེ། །དོན་དམ་རྣམ་པར་ངེས་གྱུར་ནས། །ལྟ་
ངན་ཐིབས་གནས་འཇིག་རྟེན་ལ། །སྙིང་རྗེ་ཀུན་ཏུ་སྐྱེས་ནས་སུ། །འགྲོ་
དོན་བྱེད་པར་དཔའ་གྱུར་པ། །བྱང་ཆུབ་བློ་རྒྱས་མཁས་རྣམས་ནི། །བློ་
དང་སྙིང་རྗེས་བརྒྱན་པ་ཡིས། །ཐུབ་པའི་བརྟུལ་ཞུགས་ཡང་དག་སྤྱོད། །ཅེས་
པས་རྒྱན་གྱི་ཆེད་དུ་བྱ་བའི་གདུལ་བྱ་དབང་རྣོན་ལམ་ལ་འཇུག་པའི་རིམ་པ་
བསྟན་པ་དང་། ཡང་དག་དད་པའི་རྗེས་འབྲང་བ། །རྫོགས་པའི་བྱང་ཆུབ་
128



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
སེམས་བསྐྱེད་ནས། །ཐུབ་པའི་བརྟུལ་ཞུགས་བླང་བྱ་སྟེ། །དེ་ནི་ཡང་དག་
ཤེས་ཚོལ་བརྩོན། །ཞེས་པས་རྒྱན་གྱི་ཆེད་དུ་བྱ་བའི་གདུལ་བྱ་དབང་རྟུལ་ལམ་
ལ་འཇུག་པའི་རིམ་པ་བསྟན་པ་ཡིན་ཞེས་འུར་སྒྲོག་བྱེད་པ་ནི་མུན་སྤྲུལ་འབའ་
ཞིག་སྟེ། རྒྱལ་ཚབ་ཆོས་རྗེས། སློབ་དཔོན་ཞི་བ་མཚོས་དབུ་མ་རྒྱན་དུ་དབང་
རྣོན་ལམ་ལ་འཇུག་པའི་རིམ་པ་དང་། དབང་རྟུལ་ལམ་ལ་འཇུག་པའི་རིམ་
པ་གཉིས། ཅེས་དང་། སྤྱི་དོན་ལས། ཐེག་ཆེན་གྱི་རིགས་ཅན་གདུལ་བྱ་
དབང་རྟུལ་གྱིས་དེ་ལྟར་སྔོན་དུ་འགྲོ་དགོས་ཀྱང་། ཐེག་ཆེན་གྱི་རིགས་ཅན་
གདུལ་བྱ་དབང་རྣོན་རྣམས་ཀྱིས་དང་པོར་སྟོང་ཉིད་རྟོགས་པའི་ཤེས་རབ་རྒྱུད་
ལ་བསྐྱེད་དེ། དེ་རྗེས་བྱང་ཆུབ་མཆོག་ཏུ་སེམས་བསྐྱེད་པར་དབུ་མ་རྒྱན་རྩ་
འགྲེལ་ལས་བཤད་ཅིང་། ཞེས་སྤྱིར་ཐེག་ཆེན་གྱི་རིགས་ཅན་དབང་པོ་རྣོ་རྟུལ་
གཉིས་ལམ་ལ་འཇུག་པའི་རིམ་པ་བསྟན་པ་མ་གཏོགས་རྒྱན་གྱི་ཆེན་དུ་བྱ་བའི་
གདུལ་བྱ་དབང་པོ་རྣོ་རྟུལ་གཉིས་ལ་མ་སྦྱར་བའི་ཕྱིར། དེས་ན། རྒྱན་གྱི་
ཆེད་དུ་བྱ་བའི་གདུལ་བྱ་ལྟ་བུའི་ཐེག་ཆེན་རིགས་ཅན་དབང་རྣོན་རྣམས་ཀྱིས་
དང་པོར་སྟོང་ཉིད་རྟོགས་པའི་ལྟ་བ་རང་རྒྱུད་ལ་བསྐྱེད་ནས་དེ་རྗེས་བྱང་ཆུལ་
མཆོག་ཏུ་སེམས་བསྐྱེད་ནས་རྒྱལ་སྲས་ཀྱི་སྤྱོད་པ་ལ་སློབ་པ་དང་། སྤྱིར་ཐེག་
ཆེན་རིགས་ཅན་དབང་རྟུལ་རྣམས་ཀྱིས་དང་པོ་བྱང་ཆུབ་མཆོག་ཏུ་སེམས་
བསྐྱེད་ནས། དེ་རྗེས་སྟོང་ཉིད་རྟོགས་པའི་ལྟ་བ་རང་རྒྱུད་ལ་བསྐྱེད་པར་དབུ་
མ་རྒྱན་རྩ་འགྲེལ་སོགས་ཀྱི་དགོངས་པ་ཡིན་ནོ། །ཡང་ན། ཐེག་པ་ཆེན་པོའི་
རིགས་ཅན་དབང་རྣོན་རྣམས་ཀྱིས། ཐོག་མར་སེམས་ཅན་ཐམས་ཅད་ཀྱི་
129



ལེགས་བཤད་འོད་དཀར་ཕྲེང་བ།
དོན་དུ་ཡང་དག་པར་རྫོགས་པའི་སངས་རྒྱས་ཐོབ་དགོས་པ་དང་ཐོབ་ནུས་པ་
གཉིས་ཚད་མས་ལེགས་པར་གྲུབ་ནས་དེའི་རྗེས་སུ་སེམས་ཅན་ཐམས་ཅད་ཀྱི་
དོན་དུ་སངས་རྒྱས་ཐོབ་པར་བྱའོ་སྙམ་དུ་སེམས་བསྐྱེད་པའི་དམ་བཅའ་འཇོག་
པ་ཡིན་གྱི། རྒྱུ་མཚན་ཡང་དག་པར་མ་མཐོང་བར་དམ་བཅའ་བ་དབང་པོ་
རྟུལ་པོའི་ལུགས་ཡིན་པའི་ཕྱིར་རོ། །
ཁ་ཅིག ཐེག་ཆེན་གྱི་སྦྱོར་ལམ་དྲོད་རྩེ་མོ་བཟོད་པ་གསུམ་དངོས་སུ་
གསར་དུ་སྐྱེ་བའི་རྟེན་ལ་འདོད་གཟུགས་ཀྱི་རྟེན་གཉིས་ཡོད་པ་མི་འཐད་དེ། ཐེག་
ཆེན་གྱི་སྦྱོར་ལམ་དྲོད་རྩེ་སོགས་གཟུགས་ཀྱི་རྟེན་ལ་དངོས་སུ་གསར་དུ་སྐྱེ་བ་
མེད་པའི་ཕྱིར། དེར་ཐལ། རྣམ་བཤད་ལས། ཆོས་མཆོག་དངོས་སུ་སྐྱེས་
པའི་རྟེན་མ་ཡིན་ཡང་དྲོད་ཡང་དྲོད་དང་རྩེ་མོ་གཟུགས་ཁམས་པ་འགའ་ཞིག་
ལ་ཡང་སྐྱེས་པ་མངོན་ནོ། །ཞེས་གསུངས་པ་དེ་དྲང་དོན་དུ་འགྲེལ་རིགས་
པའི་ཕྱིར། དེར་ཐལ། རྩ་ཊིཀ་ལས། གསར་དུ་སྐྱེ་བའི་ལུས་རྟེན་ནི་སྤྱི་
ཁྱབ་ནས་འདོད་པའི་ལྷ་མི་གང་རུང་དུ་གསུངས་ཀྱང་དམིགས་བསལ་ལ་རྣམ་
བཤད་འདིར་ཆོས་མཆོག་དངོས་སུ་སྐྱེ་བའི་རྟེན་མ་ཡིན་ཡང་དྲོད་དང་རྩེ་མོ་
གཟུགས་ཁམས་པ་འགའ་ཞིག་ལ་ཡང་སྐྱེ་བར་མངོན་ནོ་ཞེས་གསུངས་ཏེ་
དགོངས་པ་འཆད་པ་ན། ཁ་ཅིག དྲང་དོན་དུ་འགྲེལ་པར་བྱེད།
ཁ་ཅིག ཉན་ཐོས་སྦྱོར་ལམ་པའི་རྟོགས་པ་སྔོན་དུ་སོང་བའི་གཟུགས་
ཁམས་ཀྱི་རྟེན་ཅན་གྱི་བྱང་སེམས་ཚོགས་ལམ་པ་ཡོད་ཅིང་། དེས་བྱང་སེམས་
ཀྱི་སྦྱོར་ལམ་དྲོད་རྩེ་མོ་གཉིས་གསར་དུ་སྐྱེས་ཞེས་འཆད།
130



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཁ་ཅིག གཟུགས་ཀྱི་རྟེན་ཅན་གྱི་ཐེག་པ་ཆེན་པོའི་རིགས་ངེས་པའི་བྱང་
སེམས་ཚོགས་ལམ་པ་འཁོར་བ་ལ་སྐྱོ་བ་ཅན་གྱི་རྟེན་ལ་ཐེག་ཆེན་གྱི་སྦྱོར་ལམ་
དྲོད་རྩེ་གཉིས་གསར་དུ་སྐྱེ་བ་སྲིད་པ་ལ་དགོངས་པ་ཡིན་ཏེ། དང་པོ་ཉིད་ནས་
ཐེག་ཆེན་རིགས་ངེས་པའི་བྱང་སེམས་ཀྱི་རྒྱུད་ལ་འབྱུང་བའི་སྦྱོར་ལམ་གྱི་ལུས་
རྟེན་ངོས་འཛིན་པའི་སྐབས་ཡིན་པའི་ཕྱིར། ཁམས་གོང་ན་ཐེག་ཆེན་རིགས་
ངེས་ཀྱི་བྱང་སེམས་ཚོགས་ལམ་པ་སྦྱོར་ལམ་དུ་འཕོ་ཁ་མ་མེད་ན། དམན་
ལམ་སྔོན་སོང་ལའང་བཞག་དཀའ་བའི་ཕྱིར་ཞེས་ཟེ ར་བ་གང་ལེགས་
བྱའོ། །ཞེས་གསུངས་པའི་ཕྱིར་ཟེར་བ་མི་འཐད་དེ། གང་ལེགས་བྱ་བས་
གཞི་ངོས་མ་ཟིན་པའི་གཏམ་མོ། །
ཡང་ཁ་ཅིག ཐེག་ཆེན་གྱི་སྦྱོར་ལམ་དངོས་སུ་གསར་དུ་སྐྱེ་བའི་སེམས་
རྟེན་ཡིན་ན། བསམ་གཏན་དང་པོའི་དངོས་གཞི་ཡིན་དགོས་ཏེ། དེ་ལྟར་
ཕྱག་ན་པདྨོ་རྒྱལ་བའི་དབང་པོའི་ཕར་ཕྱིན་ལས། ཐེག་ཆེན་གྱི་སྦྱོར་ལམ་
གྱི་སེམས་རྟེན་ཡིན་ན། བསམ་གཏན་དང་པོའི་དངོས་གཞིའི་སྙོམས་འཇུག་
ཡིན་དགོས་ཞེས་གསུངས་པའི་ཕྱིར། ཞེས་ཟེར་ཡང་། དཔྱད་གཞི་ཆེ་སྟེ།
གསེར་ཕྲེང་ལས། གཙོ་བོ་བསམ་གཏན་ས་དྲུག་གང་ཡང་རུང་བ་ལ་བརྟེན་
ནོ༑ ༑ཞེས་དང་། རྟོགས་སྣང་ལས། སེམས་རྟེན་བསམ་གཏན་ས་དྲུག་
གང་ཡང་རུང་བ་ལ་རྟེན་ཞིང་། བྱང་སེམས་ཐབས་ལ་མཁས་པས་འདོད་སེམས་
ལ་ཡང་བརྟེན་པར་ནུས་པ་ཡིན་ལ། ཞེས་སོགས་གསུངས་པའི་ཕྱིར། ལེགས་
པར་སོམས་ཤིག
131



ལེགས་བཤད་འོད་དཀར་ཕྲེང་བ།
ཁ་ཅིག དྲོད་སོགས་བཞི་པོ་གང་རུང་ཡིན་ན། སེམས་བྱུང་དགེ་བ་
ཡིན་པས་ཁྱབ་སྟེ། དེ་དག་ཡིན་ན། ཏིང་ངེ་འཛིན་ཡིན་པས་ཁྱབ་པའི་ཕྱིར།
དེར་ཐལ། སྣང་བ་ཐོབ་པའི་ཏིང་ངེ་འཛིན། སྣང་བ་མཆེད་པའི་ཏིང་ངེ་འཛིན།
དེ་ཁོ་ན་ཉིད་ཀྱི་ཕྱོགས་གཅིག་ལ་ཞུགས་པའི་ཏིང་ངེ་འཛིན། དེ་མ་ཐག་པའི་
ཏིང་ངེ་འཛིན་ཞེས་སོགས་གསུངས་པའི་ཕྱིར། ཟེར་བ་མི་འཐད་དེ། དེ་ལྟར་
གསུངས་པ་དེས་སྦྱོར་ལམ་དྲོད་སོགས་བཞི་རང་གི་ངོ་བོ་ཏིང་ངེ་འཛིན་ཡིན་པར་
བསྟན་པ་མ་ཡིན་པའི་ཕྱིར་ཏེ། དེ་ལྟར་གསུངས་པ་ནི་རིགས་ཀྱི་བྱེ་བྲག་གཙོ་ཆེ་
བ་ཏིང་ངེ་འཛིན་མཚན་གཞིར་བཟུང་བ་ཙམ་ཡིན་ནོ། །
ཁ་ཅིག ཆོས་ཉིད་ལ་གསལ་སྣང་དང་པོར་ཐོབ་པ་དྲོད་དང་། དེ་འཕེལ་
བ་བཟོད་པ་ཞེས་སོགས་ཟེར། དེ་ལ་ཁ་ཅིག་གིས་མི་འཐད་དེ། ཐེག་ཆེན་
རིགས་ངེས་ཀྱི་སྦྱོར་ལམ་དྲོད་སོགས་བཞི་པོ་རྟོག་པ་ཡིན་པས། རང་ཡུལ་
གསལ་བར་མི་སྣང་ལ་ཞེས་ཟེར་བ་གཉིས་ཀ་མི་འཐད་དེ། ཆོས་ཉིད་གསལ་
བར་སྣང་བ་ཞེས་པ་དོན་སྤྱི་དང་འདྲེས་པའི་གསལ་སྣང་ལ་བྱེད་ན་མི་རུང་བ་
མེད་མོད། འོན་ཀྱང་སྦྱོར་ལམ་དྲོད་རང་ལྡོག་ཆོས་ཉིད་གསལ་བར་སྣང་བའི་
ལམ་ཡིན་པ་མི་འཐད་པའི་ཕྱིར། ཕྱི་མའི་བསམ་དོན་ནི། རིགས་པའི་དབང་
ཕྱུག་གིས། རྣམ་པར་རྟོག་དང་རྗེས་འབྲེལ་བའི། །དོན་གསལ་སྣང་བ་ཅན་
མ་ཡིན། །ཞེས་གསུངས་པས། ཆོས་ཉིད་འཛིན་པའི་རྟོག་པ་ལ་ཆོས་ཉིད་
གསལ་བར་མི་སྣང་སྙམ་པ་ཡིན་ལ། འོན་ཀྱང་གཞུང་དོན་དེ་ལྟར་མ་ངེས་
ཏེ༑ ཆོས་ཉིད་ལ་རྟོག་པ་ཡིན་ན། དེ་ལ་ཆོས་ཉིད་དང་ཆོས་ཉིད་ཀྱི་དོན་སྤྱི་
132



-
ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
མ་འདྲེས་པར་གསལ་བར་མི་སྣང་བས་ཁྱབ་ཅེས་པའི་དོན་དུ་འགྲེལ་དགོས་པ་
ཡིག་ཆ་ལྟར་རོ། །
ཁ་ཅིག ཐེག་ཆེན་གྱི་སྦྱོར་ལམ་དྲོད་ཆོས་ཉིད་ལ་བཅད་ཤེས་ཡིན་ཏེ།
དེ་ཐེག་ཆེན་ཚོགས་ལམ་དུ་ཆོས་ཐམས་ཅད་རང་བཞིན་མེད་པར་གཏན་ལ་ཕབ་
པའི་དོན་བསྒོམས་པས་གཟུང་བ་བདེན་མེད་ལ་གསལ་སྣང་དང་པོར་ཐོབ་པ་
ཙམ་གྱི་འཇིག་རྟེན་པའི་སྒོམ་བྱུང་ཡིན་པའི་ཕྱིར། ཞེས་ཟེར་རོ། དེ་ནི། ཕར་
ཕྱིན་རྟོགས་སྣང་ལས། དྲོད་ཀྱི་མཚན་ཉིད། ཐེག་ཆེན་ཚོགས་ལམ་དུ་ཆོས་
ཐམས་ཅད་རང་བཞིན་མེད་པར་གཏན་ལ་ཕབ་པའི་དོན་བསྒོམས་པས་གཟུང་
བ་བདེན་མེད་ལ་གསལ་སྣང་དང་པོར་ཐོབ་པ་ཙམ་གྱི་འཇིག་རྟེན་པའི་སྒོམ་བྱུང་།
རྩེ་མོའི་མཚན་ཉིད། ཐེག་ཆེན་གྱི་དྲོད་ལ་ལྟོས་ཏེ་གཟུང་བ་བདེན་མེད་ལ་གསལ་
སྣང་ལྷག་པར་གྱུར་པ་ཙམ་གྱིས་རབ་ཏུ་ཕྱེ་བའི་འཇིག་རྟེན་པའི་སྒོམ་བྱུང་།
བཟོད་པའི་མཚན་ཉིད། འཛིན་པ་བདེན་མེད་ལ་གསལ་སྣང་དང་པོར་སྐྱེས་
པ་ཙམ་གྱིས་ཕྱེ་བའི་འཇིག་རྟེན་པའི་སྒོམ་བྱུང་། ཆོས་མཆོག་གི་མཚན་ཉིད།
ཐེག་ཆེན་གྱི་བཟོད་པ་ལ་ལྟོས་ཏེ་འཛིན་པ་བདེན་མེད་ལ་གསལ་སྣང་ལྷག་པར་
གྱུར་པའི་འཇིག་རྟེན་པའི་སྒོམ་བྱུང་། དེ་ཡང་སྤྱིར་ཆོས་ཐམས་ཅད་བདེན་
མེད་དུ་སྒོམ་པ་འདྲ་ཡང་། ཇི་ལྟར་རགས་པའི་རིམ་པས་རྟོགས་བྱ་ལ་གསལ་
སྣང་རིམ་ཅན་དུ་སྐྱེ་བ་ཡིན་ནོ། ཞེས་གསུངས་པའི་ཕྱིར་སྙམ་དུ་སེམས་པ་
ཡིན་པས་དཔྱད་པར་བྱའོ། །
ཁ་ཅིག རིགས་ངེས་བྱང་སེམས་སྦྱོར་ལམ་ཆོས་མཆོག་ཆེན་པོ་རྣལ་
133



ལེགས་བཤད་འོད་དཀར་ཕྲེང་བ།
འབྱོར་མངོན་སུམ་ཡིན་ཞེས་ཟེར་ཞིང་། ཉ་ཊིཀ་ལས། དེས་ན་བློའི་ངོ་བོ་
ཡང་དོན་ལ་བསྒོམས་པ་ལས་བྱུང་བའི་ཡེ་ཤེས་ཆོས་ཉིད་གསལ་སྣང་ཅན་ཡིན་
པས་རྣལ་འབྱོར་མངོན་སུམ་དུ་ཁས་བླང་དགོས་ཏེ་ཞེས་སོགས་དང་། ལོ་ཙཱ་
བ་ཆེན་པོ་ཡབ་སྲས་རྣམས་ཀྱིས་བྱང་སེམས་ཀྱི་སྦྱོར་ལམ་མཉམ་བཞག་རྣམས་
ནི་རྣལ་འབྱོར་མངོན་སུམ་ཡིན་གྱི་དེའི་སྐབས་རྟོག་པ་མེད་ཅེས་ཟེར་རོ། །དེ་
དག་ལ་ལེགས་བཤད་གསེར་ཕྲེང་ལས། གཞན་དུ་ན་སྦྱོར་ལམ་མཉམ་བཞག་
དེ་ཆོས་ཉིད་མངོན་སུམ་དུ་རྟོགས་པ་དང་། མཐོང་སྤང་གི་ས་བོན་འགའ་སྤངས་
དང་། རྟོག་བཅས་དང་ཚུལ་མཐོང་གི་ཤེས་པ་མ་ཡིན་པར་འགྱུར་ཏེ། རྣལ་
འབྱོར་མངོན་སུམ་ཡིན་པའི་ཕྱིར་རོ། དང་པོ་གསུམ་འདོད་ན། ཀུན་བཏུས་
ལས། བདེན་པ་རྣམས་ལ་རྣམ་པ་བཅུ་དྲུག་ནི་འཇིག་རྟེན་པ་ཡང་ཡོད་འཇིག་
རྟེན་ལས་འདས་པ་ཡང་ཡོད་དོ། །འཇིག་རྟེན་པ་དང་འཇིག་རྟེན་ལས་འདས་
པ་ལ་བྱེ་བྲག་ཅི་ཡོད་ཅེ་ན། ཤེས་བྱ་ལ་ལེགས་པར་མ་ཞུགས་པ་དང་ལེགས་
པར་ཞུགས་པ་དང་། སྒྲིབ་པ་དང་བཅས་པ་དང་སྒྲིབ་པ་མེད་པ་དང་། རྣམ་
པར་རྟོག་པ་དང་བཅས་པ་དང་རྣམ་པར་རྟོག་པ་མེད་པའི་ཕྱིར་ཏེ། འདི་ནི་
བྱེ་བྲག་གོ་ཞེས་པ་དང་འགལ་ལོ། །ཞེས་སོགས་ཀྱིས་བཀག་པ་ལྟར་རོ། །
ཁ་ཅིག ཐེག་ཆེན་གྱི་མཐོང་ལམ་དངོས་སུ་གསར་དུ་སྐྱེ་བའི་ཁམས་
གོང་གི་རྟེན་ཅན་གྱི་ལྷ་ཡོད་ཟེར་བ་མི་འཐད་དེ། བསྡུ་བ་ལས། གཟུགས་
དང་གཟུགས་མེད་པའི་ཁམས་གོང་མར་སྐྱེས་པས་ཀྱང་དང་པོ་བདེན་པ་རྣམས་
མངོན་པར་མི་རྟོགས་ཏེ། འདི་ལྟར་གནས་དེ་དག་ནི་སྐྱོ་བར་འགྱུར་བ་དཀའ་
134



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
བ་ཡིན་པས། རེ་ཞིག་སྐྱོ་བ་ཆུང་ངུས་ཀྱང་བདེན་པ་རྣམས་མངོན་པར་མི་རྟོགས་
ན་གང་ན་སྐྱོ་བ་ཆུང་ཡང་ཐམས་ཅད་ཀྱི་ཐམས་ཅད་དུ་མེད་པས་ལྟ་སྨོས་ཀྱང་
ཅི་དགོས་པའི་ཕྱིར་རོ། །ཞེས་དང་། མཛོད་ལས། གོང་ན་མཐོང་ལམ་
མེད། མི་སྐྱོ། ཞེས་གསུངས་པའི་ཕྱིར། །
ཁོ་ན་རེ། དེ་མི་འཐད་པར་ཐལ། ཟ་མ་ཏོག་བཀོད་པའི་མདོ་ལས།
འཕགས་པ་འཇིག་རྟེན་དབང་ཕྱུག་གི་ཡི་དྭགས་མང་པོ་བདེན་པ་མཐོང་བ་ལ་
བཀོད་པར་གསུངས་པ་དང་འགལ་ལོ་ཞེ་ན། མི་འགལ་ཏེ། དེ་ལྟར་གསུངས་
པ་ནི་བདེན་པ་མངོན་པར་མཐོང་བའི་རྒྱུ་ཐེག་ཆེན་སེམས་བསྐྱེད་ལ་བཀོད་པ་
ལ་དགོངས་པའི་ཕྱིར། ལྷའི་བུ་རབ་གནས་ཀྱིས་ཞུས་པའི་མདོ་ལས། འདོད་པ་
དང་གཟུགས་ཀྱི་ལྷའི་བུ་བྱེ་བ་ཕྲག་བརྒྱ་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་
དྲི་མ་དང་བྲལ་བ་རྣམ་པར་དག་པ་ཐོབ་པོ། ཞེས་པའི་དོན་ཡང་དེ་ལྟར་རོ། །
ཁ་ཅིག ངན་སོང་གསུམ་དང་ཚེ་དེ་ལ་མཚམས་མེད་དང་ཆོས་སྤོང་
གི་ལས་སྟོབས་ལྡན་བསགས་ལ་མ་སྦྱངས་པ་རྣམས་ཀྱི་རྒྱུད་ལ་ཐེག་ཆེན་གྱི་
མཐོང་ལམ་སྐྱེ་བ་མེད་ཟེར་བ་མི་འཐད་དེ། དེ་དག་ཡིན་ན། རང་རྒྱུད་ལ་
མཐོང་ལམ་སྐྱེ་བས་ཁྱབ་པའི་ཕྱིར། དེར་ཐལ། དེ་དག་གི་རྒྱུད་ལ་རྣམ་
མཁྱེན་སྐྱེ་བའི་ཕྱིར། དེར་ཐལ། དེ་དག་སངས་རྒྱ་ངེས་ཡིན་པའི་ཕྱིར།
ཁ་ཅིག དེ་དག་གི་རྒྱུད་ལ་ཐེག་ཆེན་གྱི་མཐོང་ལམ་གསར་དུ་སྐྱེ་བ་ཡོད་
ཟེར་བ་མི་འཐད་དེ། དེ་དག་གི་རྒྱུད་ལ་ཐེག་ཆེན་གྱི་མཐོང་ལམ་སྐྱེ་བ་ལ་ལས་
ཀྱི་སྒྲིབ་པ་ཤས་ཆེན་པོ་དང་། ཉོན་མོངས་པའི་སྒྲིབ་པ་ཤས་ཆེན་པོ་དང་། རྣམ་
135



ལེགས་བཤད་འོད་དཀར་ཕྲེང་བ།
སྨིན་གྱི་སྒྲིབ་པ་ཤས་ཆེན་པོ་སོགས་ཀྱིས་བསྒྲིབས་པའི་ཕྱིར། །
ཡང་ཁ་ཅིག ཐེག་ཆེན་མཐོང་ལམ་དུ་གྱུར་པའི་གཟུགས་མེད་ཀྱི་དངོས་
གཞི་ཡོད་ཟེར་བ་མི་འཐད་དེ། ཐེག་ཆེན་གྱི་མཐོང་ལམ་གྱི་སེམས་རྟེན་དུ་
གྱུར་པའི་གཟུགས་མེད་ཀྱི་དངོས་གཞི་མེད་པའི་ཕྱིར། དེར་ཐལ། གཟུགས་
མེད་ཀྱི་སྙོམས་འཇུག་རྣམས་ཞི་གནས་ཤས་ཆེ་བས་དམིགས་རྣམ་མི་གསལ་
བ་དང་། ལྷག་མཐོང་ཤས་ཆུང་བའི་ཕྱིར་ཏེ། བསྡུ་བ་ལས། གཟུགས་
མེད་པའི་སྙོམས་པར་ཞུགས་པར་ནི་མ་ཡིན་ཏེ། འདི་ལྟར་གཟུགས་མེད་
པའི་སྙོམས་པར་འཇུག་པའི་ལམ་ནི་ཞི་གནས་ཤས་ཆེ་བ་ཡིན་ན་ལྷག་མཐོང་
ཤས་ཆེ་བ་མ་ཡིན་པས། ལྷག་མཐོང་ཤས་ཆུང་བའི་ལམ་གྱི་དང་པོར་བདེན་
པ་རྣམས་མངོན་པར་མི་རྟོགས་ཏེ། ཞེས་གསུངས་པའི་ཕྱིར། དེས་ན་
ཐེག་ཆེན་གྱི་མཐོང་ལམ་དངོས་སུ་གསར་དུ་སྐྱེ་བའི་སེམས་རྟེན་ཡིན་ན།
བསམ་གཏན་བཞི་པའི་དངོས་གཞི་ཡིན་པས་ཁྱབ་སྟེ། ཐེག་ཆེན་མཐོང་
ལམ་མཉམ་བཞག་ཡེ་ཤེས་ནི་བཞི་པར་ཁོ་ནར་ངེས་སོ། །ཞེས་གསུངས་
པས་ངེས་པ་སྟེར་རོ། །
ཁ་ཅིག ཐེག་ཆེན་གྱི་མཐོང་ལམ་གྱི་སེམས་རྟེན་དུ་གྱུར་པའི་ཉེར་བསྡོགས་
ཡོད་ཟེར་བ་དང་། ལ་ལས། དེར་གྱུར་པའི་འདོད་སེམས་ཡོད་ཟེར་བ་གཉིས་
ཀ་མི་འཐད་དེ། བྱང་སེམས་སྦྱོར་ལམ་པ་ཡིན་ན། བསམ་གཏན་གྱི་དངོས་
གཞིའི་སྙོམས་འཇུག་ཐོབ་པས་ཁྱབ་པ་གང་ཞིག ལམ་སླ་བ་བསམ་གཏན་གྱི་
དངོས་གཞིའི་སྙོམས་འཇུག་ཡོད་བཞིན་པ་བོར་ནས་ལམ་དཀའ་བ་ཉེར་བསྡོགས་
136



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
དང་། དེ་ལས་ཀྱང་སེམས་རགས་པ་འདོད་སེམས་སོགས་ལ་རྟེན་པ་ལ་དགོས་
པ་མེད་པའི་ཕྱིར། གངས་ཅན་གྱི་རིགས་པའི་དཔའ་བོ་སློབ་དཔོན་ཆ་བ་ཆོས་
ཀྱི་སེངྒེ་ན་རེ། མཐོང་ལམ་བར་ཆད་མེད་ལམ་གྱི་དུས་སུ་མཐོང་སྤང་གི་ས་
བོན་འགགས་ན་མཐོང་ལམ་བར་ཆད་མེད་ལམ་གྱི་དུས་སུ་འགོག་པ་ཐོབ་དགོས་
ལ༑ དེ་ལྟར་ན་མཐོང་ལམ་བར་ཆད་མེད་ལམ་དང་འགོག་བདེན་དུས་མཉམ་
དུ་འགྱུར་བས། མཐོང་ལམ་བར་ཆད་མེད་ལམ་གྱི་དུས་ན་མཐོང་སྤང་གི་
ས་བོན་ཡོད་ལ། མཐོང་སྤང་གི་ས་བོན་ལ་མཐོང་ལམ་བར་ཆད་མེད་ལམ་
གྱིས་དངོས་སུ་གནོད་ན་རྒྱུ་འབྲས་དུས་མཉམ་པར་ཐལ་བའི་སྐྱོན་ཡོད་པའི་ཕྱིར་
ཏེ༑ གཉེན་པོས་སྤང་བྱ་ལ་དངོས་སུ་གནོད་པའི་དོན་ནི་སྤང་བྱ་རིགས་འདྲ་
ཕྱི་མ་སྐྱེད་པའི་ནུས་མེད་དུ་བྱེད་པ་ཡིན་པའི་ཕྱིར། དེས་ན་སྦྱོར་ལམ་ཆོས་
མཆོག་ཆེན་པོས་མཐོང་སྤང་གི་ས་བོན་ལ་དངོས་སུ་གནོད་པ་ཡིན་ནོ། །ཞེས་
ཟེར་བ་ལ་འདི་ལྟར་དཔྱད་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་
གྱིས་རང་གི་ངོས་སྐལ་གྱི་སྤང་བྱ་མཐོང་སྤང་གི་ས་བོན་ལ་དངོས་སུ་མི་གནོད་
པར། ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོས། མཐོང་སྤང་གི་ས་བོན་
ལ་དངོས་སུ་གནོད་པས་ཁྱབ་པ་འཐད་པར་ཐལ། འདོད་པའི་ཕྱིར། འདོད་
ན༑ སྦྱོར་ལམ་ཆོས་མཆོག་ཆེན་པོས་མཐོང་སྤང་གི་ས་བོན་དངོས་སུ་སྤོང་
ནུས་པར་ཐལ། སྦྱོར་ལམ་ཆོས་མཆོག་ཆེན་པོས། མཐོང་སྤང་གི་ས་བོན་
ལ་དངོས་སུ་གནོད་པའི་ཕྱིར། ཁྱབ་སྟེ། ཐེག་ཆེན་གྱི་མཐོང་ལམ་བར་ཆད་
མེད་ལམ་གྱིས་མཐོང་སྤང་གི་ས་བོན་ལ་དངོས་སུ་གནོད་ན། རྒྱུ་འབྲས་དུས་
137



-
-
-
-
ལེགས་བཤད་འོད་དཀར་ཕྲེང་བ།
མཉམ་དུ་ཐལ་བའི་སྐྱོན་འཇུག་ཚུལ་ཡོད་པའི་ཕྱིར། རྟགས་ཁས། གཞན་
ཡང་། མཐོང་ལམ་བར་ཆད་མེད་ལམ་གྱིས་རང་གི་ངོས་སྐལ་གྱི་སྤང་བྱ་རིགས་
འདྲ་ཕྱི་མ་སྐྱེད་པའི་ནུས་མེད་དུ་བྱེད་མི་ནུས་པར་ཐལ། དེ་དེ་ལ་མི་གནོད་
པའི་ཕྱིར། ཁྱབ་སྟེ། གཉེན་པོས་སྤང་བྱ་ལ་དངོས་སུ་གནོད་ཚུལ་སྤང་བྱ་
རིགས་འདྲ་ཕྱི་མ་སྐྱེད་པའི་ནུས་མེད་དུ་བྱེད་པ་ཡིན་པའི་ཕྱིར། རྟགས་ཁས།
དེས་ན། མཐོང་ལམ་བར་ཆད་མེད་ལམ་གྱིས་དུས་སུ་མཐོང་སྤང་གི་ས་བོན་
ཡོད་པ་མི་འཐད་པར་ཐལ། དེ་ལྟར་ན་གནོད་བྱ་གནོད་བྱེད་དུ་གྱུར་པའི་སྣང་
མུན་ཡང་དུས་མཉམ་དུ་འདོད་དགོས་ཏེ། དེ་ཉིད་དེའི་དཔེ་ཡིན་པའི་ཕྱིར། འདི་
དེར་ཐལ། ཕར་ཕྱིན་ཊི་ཀ་ལས། སྤང་བྱའི་ས་བོན་དང་། དེའི་དངོས་
གཉེན་བར་ཆད་མེད་ལམ་དུས་མཉམ་དུ་འདོད་པ་ཡང་མཐའ་མ་ཆོད་པ་ཡིན་
ཏེ༑ དེ་ལྟར་ན་དངོས་ཀྱི་གནོད་བྱ་གནོད་བྱེད་ཀྱི་སྣང་མུན་ཡང་དུས་མཉམ་
དུ་ཁས་ལེན་དགོས་པར་འགྱུར་ཏེ། དེ་ཉིད་དེའི་དཔེར་མཛད་པའི་ཕྱིར་རོ། །ཞེས་
དང་། ཀུན་བཏུས་ཊི་ཀར། དེ་ཡང་བར་ཆད་མེད་ལམ་གྱི་དུས་ན། རང་
གི་དངོས་ཀྱི་གནོད་བྱ་སྤང་བྱའི་ས་བོན་ཡོད་པས། ས་བོན་ལ་བརྟག་པ་གསུམ་
བྱེད་ན། དུས་མཉམ་དུ་མི་འཇུག་པ་ལ་རྟགས་མ་གྲུབ་ཀྱི་ལན་འདེབས་པ་ནི།
བསྟན་བཅོས་ཀྱི་དགོངས་པ་ཡེ་ནས་མ་ཡིན་ཞིང་། ཞེས་དང་། འདས་ལམ་
བར་ཆད་མེད་ལམ་གྱི་དུས་ན་ངོས་སྐལ་གྱི་སྤང་བྱའི་ས་བོན་ཡོད་ན། སྣང་
བ་སྐྱེས་པའི་དུས་ན་མུན་པ་ཡོད་པར་ཁས་ལེན་དགོས་པ་སོགས་མི་འདོད་པ་དུ་
མ་ཞིག་ཁས་ལེན་དགོས་པར་འགྱུར་རོ། །ཞེས་དང་། འཇམ་དབྱངས་བླ་
138



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
མ་ཙོང་ཁ་པ་ཆེན་པོའི་ཞལ་ནས། སྒོམ་སྤང་གི་སྤང་གཉེན་ལྟ་བུའི་ལྷན་ཅིག་
མི་གནས་འགལ་ཁ་ཅིག་བསྐལ་བའི་བར་དུའང་འགྲོགས་པ་ཡོད་དོ། ཞེས་
ཟེར་བའི་སློབ་དཔོན་ཆ་བའི་ལུགས་དེ་ནི། ཡུན་རིང་འགྲོགས་པའི་ལྷན་ཅིག་
ཏུ༑ ༑མི་གནས་པ་དེ་ངོ་མཚར་ཆེ། །ཞེས་བརྗོད་པར་རིགས་པ་ཡིན་གྱི། སློབ་
དཔོན་ཆོས་མཆོག་གིས་ནི་ལྷན་ཅིག་མི་གནས་འགལ་གྱི་གནོད་བྱ་གནོད་བྱེད་
གཉིས་ཡུན་ཤིན་ཏུ་རིང་བོར་ལྷན་ཅིག་འགྲོགས་པའི་ཚིག་ཟུར་ཙམ་ཡང་གང་
དུའང་ཁས་བླངས་པ་མེད་དོ། །ཞེས་སོགས་གསུངས་པས། དཔྱོད་མེད་རྗེས་
འབྲང་མཁས་རློམ་རྣམས་ཀྱིས་ལེགས་པར་སོམས་ཤིག དེས་ན་ནང་བློའི་
སྤང་གཉེན་གྱི་ཚུལ་ཅུང་ཟད་བརྗོད་ན། འདས་ལམ་རབ་ཆད་མེད་ལམ་གྱི་
ངོས་སྐལ་གྱི་སྤང་བྱའི་ས་བོན་ལྡོག་པའི་དུས་ནི། ཐེག་ཆེན་གྱི་སྦྱོར་ལམ་ཆོས་
མཆོག་ཐ་མའི་དུས་ན་ཐེག་ཆེན་མཐོང་ལམ་བར་ཆད་མེད་ལམ་གྱི་ངོས་སྐལ་
གྱི་སྤང་བྱའི་ས་བོན་ཡོད་ཀྱང་། མཐོང་ལམ་བར་ཆད་མེད་ལམ་སྐྱེ་བ་ལ་མངོན་
དུ་ཕྱོགས་པ་དང་། ས་བོན་དེ་འགག་པ་ལ་མངོན་དུ་ཕྱོགས་པ་དུས་མཉམ་ལ།
མཐོང་ལམ་བར་ཆད་མེད་ལམ་སྐྱེས་པ་དང་སྤང་བྱའི་ས་བོན་དེ་འགག་པ་དུས་
མཉམ་མོ། །དེས་ན་ཐེག་ཆེན་མཐོང་ལམ་བར་ཆད་མེད་ལམ་གྱི་དུས་ན། དེའི་
ངོས་སྐལ་གྱི་སྤང་བྱའི་ས་བོན་ཅུང་ཟད་ཀྱང་མེད་ཅིང་། དེའང་དེའི་ཚེ་རྒྱུ་
རྐྱེན་མ་ཚང་བའི་དབང་གིས་ མ་སྐྱེས་པའི་བརྟག་མིན་གྱི་འགོག་པ་ཐོབ་པ་
ཡིན་གྱི། སོ་སོར་བརྟག་འགོག་ཐོབ་པ་མ་ཡིན་ཏེ། འགོག་བདེན་ཐོབ་པ་ལ་
ལམ་བདེན་ཐོབ་པ་སྔོན་དུ་འགྲོ་བ་ལ་ལྟོས་པའི་ཕྱིར་རོ། །དེའང་གཉེན་པོ་བར་
139



ལེགས་བཤད་འོད་དཀར་ཕྲེང་བ།
ཆད་མེད་ལམ་གྱི་དུས་ན་དེའི་ངོས་སྐལ་གྱི་སྤང་བྱའི་ས་བོན་མེད་པ་ཡིན་ཀྱང་
སྤངས་པ་མ་ཡིན་གྱི་སྤོང་བའི་བྱ་བ་བྱེད་བཞིན་པ་ཡིན་ལ། སྤངས་པའི་དོན་
ནི་རེ་ཞིག་མ་སྐྱེས་པ་ཙམ་མ་ཡིན་པར། རྒྱུད་དེ་ལ་སླར་གཏན་ནས་འབྱུང་
མི་རུང་དུ་བྱས་པ་སྟེ། མཐོང་ལམ་བར་ཆད་མེད་ལམ་དེས་རང་གི་ངོས་སྐལ་
གྱི་ས་བོན་དེ་སྤངས་པ་དང་རྣམ་གྲོལ་ལམ་ཐོབ་པ་དུས་མཉམ་མོ། དེ་བཞིན་
དུ་རྒྱུན་མཐའི་ཡེ་ཤེས་ལ་མཉམ་པར་བཞག་བཞིན་པའི་རྒྱུད་ལ་སྒྲིབ་པའི་ས་
བོན་ཕྲ་མོ་ཙམ་ཡང་མེད་ཀྱང་སྤངས་པ་མ་ཡིན་གྱི་སྤོང་བཞིན་པ་ཡིན་ལ། སྒྲིབ་
པའི་ས་བོན་ཕྲ་མོ་དེ་སྤངས་པ་དང་ཀུན་མཁྱེན་ཡེ་ཤེས་སྐད་ཅིག་དང་པོ་སྐྱེས་
པ་དུས་མཉམ་མོ། །
དེས་ན་སྦྱོར་ལམ་ཆོས་མཆོག་ལ་གནས་པ་བདག་མེད་ལ་མཉམ་པར་
བཞག་བཞིན་པའི་མཐོང་སྤང་གི་ས་བོན་དུས་དེའི་ཚེའང་། བདག་མེད་རྟོགས་
པའི་ཡིད་ཀྱི་རྣམ་པར་ཤེས་པ་དེའི་སྟེང་ན་ཡོད་པར་ཁས་བླངས་པ་ལའང་
འགལ་བ་མེད་པ་དང་། ཆོས་མཆོག་སྐད་ཅིག་ཐ་མའི་དངོས་རྒྱུ་དེས་ཆོས་
མཆོག་སྐད་ཅིག་ཐ་མ་དང་དུས་མཉམ་གྱི་མཐོང་སྤང་ས་བོན་དེ་རིགས་འདྲ་
ཕྱི་མ་བསྐྱེད་པར་མི་ནུས་པའི་ནུས་ཆུང་དུ་བསྐྱེད་པར་ཁས་བླངས་པ་ལའང་
འགལ་བ་མེད་སྙམ་མོ། །འོན་ཀྱང་ལེགས་པར་དཔྱོད་ཅིག །
ཁ་ཅིག ཐེག་ཆེན་མཐོང་ལམ་སྡུག་བསྔལ་ཆོས་བཟོད་ལ་གནས་པའི་
སེམས་དཔའི་རྒྱུད་ཀྱི་སྒོམ་སྤང་གི་ས་བོན་དུས་དེའི་ཚེའང་། ཆོས་ཉིད་
ལ་མཉམ་པར་བཞག་པའི་ཡིད་ཀྱི་རྣམ་པར་ཤེས་པའི་སྟེང་ན་ཡོད་པར་ཐལ།
140



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
འདོད་པའི་ཕྱིར། ཟེར་ན་མ་ཁྱབ། སེམས་དཔའ་དེའི་རྒྱུད་ཀྱི་ཡིད་ཀྱི་རྣམ་
པར་ཤེས་པ་ནི་གཉིས་སྣང་འཁྲུལ་བའི་བག་ཆགས་ཀྱིས་མ་བསླད་པའི་ཟག་
མེད་ཡིན་པས། ཟག་བཅས་ཀྱི་སྤང་བྱའི་བག་ཆགས་མི་འཛིན་པའི་ཕྱིར།
ཁོ་བོ་ན་རེ། སེམས་དཔའ་དེའི་རྒྱུད་ཀྱི་སྒོམ་སྤང་གི་ས་བོན་དེའི་རྟེན་མེད་
པར་ཐལ། སེམས་དཔའ་དེའི་རྒྱུད་ཀྱི་ཆོས་ཉིད་མངོན་སུམ་དུ་རྟོགས་པའི་
ཡིད་ཀྱི་རྣམ་པར་ཤེས་པ་དེ་མ་ཡིན། དེའི་རྟེན་དུ་གྱུར་པའི་དབང་ཤེས་རིགས་
པས་མི་འཐད་ལ། ཀུན་གཞི་མི་འདོད་པའི་ཕྱིར། ཟེར་ན་མ་ཁྱབ་སྟེ། ཐེག་
ཆེན་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའི་རང་ལྡོག་
དེ་ཀ་སྒོམ་སྤང་གི་བག་ཆགས་ཀྱི་རྟེན་ཡིན་པའི་ཕྱིར། དཔེར་ན། དེ་འདྲའི་
བར་ཆད་མེད་ལམ་ལ་གནས་པའི་སེམས་དཔའི་རང་ལྡོག་བཏགས་ཡོད་དང་།
གཞི་ལྡོག་དེའི་རྒྱུད་ཀྱི་ཡིད་ཀྱི་རྣམ་པར་ཤེས་པ་རྫས་ཡོད་དུ་འཇོག་པ་བཞིན་
ནོ༑ ༑འོ་ན། ཀུན་བཏུས་ལས། འདས་པ་ནི་འགག་བྱའི་ཕྱིར་མ་ཡིན་ནོ། །མ་
འོང་བ་ནི་མ་སྐྱེས་པའི་ཕྱིར་མ་ཡིན་ནོ། །དེ་ལྟ་བ་ནི་ལམ་དང་དུས་མཉམ་དུ་
མི་འཇུག་པའི་ཕྱིར་མ་ཡིན་ནོ། །འོན་ཀྱང་གནས་ངན་ལེན་གྱི་རྣམ་པ་གང་
ཡིན་པ་དེ་ལས་སྤོང་སྟེ། གནས་ངན་ལེན་གྱི་གང་གི་གཉེན་པོའི་རྣམ་པ་དེ་འབྱུང་
བ་དང་། གནས་ངན་ལེན་གྱི་རྣམ་པ་དེ་འགག་པ་ནི་མཉམ་པའི་མཉམ་སྟེ། དཔེར་
ན་སྣང་བ་དང་མུན་པ་འབྱུང་བ་དང་འགག་པ་བཞིན་ནོ། །ཞེས་གསུངས་པའི་
དོན་གང་ཡིན་ཞེ་ན། དེའི་དོན་ནི། དམན་ལམ་སྔོན་དུ་མ་སོང་བའི་ཐེག་ཆེན་
གྱི་མཐོང་ལམ་བར་ཆད་མེད་ལམ་གྱིས་སྤང་བྱ་ཉོན་མོངས་པ་སྤོང་ཚུལ་གང་
141



ལེགས་བཤད་འོད་དཀར་ཕྲེང་བ།
ཡང་རུང་བའི་སྒོ་ནས་སྤང་བར་བྱ་བ་མ་ཡིན་ཏེ། རང་དུས་ན་འདས་པ་བུམ་
པ་ཐོ་བས་བཅོམ་པ་ལྟར་སྤོང་བ་མ་ཡིན་ཏེ། ཞིག་པ་སྤོང་མི་དགོས་པའི་ཕྱིར།
རང་དུས་ན་མ་སྐྱེས་པ་མདུན་ནས་ཕུལ་བ་ལྟར་སྤོང་བ་ཡང་མ་ཡིན་ཏེ། རང་
དུས་ན་མེད་པར་དེ་ལྟར་བྱ་མི་ནུས་པའི་ཕྱིར། རང་དུས་སུ་ད་ལྟར་མཛོ་
སྦྲེལ་གཡང་ལ་སྐྱུར་བ་ལྟར་སྤང་གཉེན་དུས་མཉམ་དུ་འགགས་པའི་ཚུལ་
གྱིས་ཀྱང་སྤོང་བ་མ་ཡིན་ཏེ། དངོས་ཀྱི་གནོད་བྱ་གནོད་བྱེད་དུས་མཉམ་
པ་འཐད་པའི་ཕྱིར་རོ། ། །
ཁ་ཅིག གཉེན་པོ་བར་ཆད་མེད་ལམ་གྱི་དུས་སུ་སྤང་བྱ་ཉོན་མོངས་
པ་མེད་ཀྱང་ཉོན་མོངས་དེའི་བག་ལ་ཉལ་ཡོད་པ་དེ། ཀུན་བཏུས་ཀྱི་ལུང་
དེའི་དོན་ཡིན་པའི་ཕྱིར། དེར་ཐལ། ལེགས་བཤད་གསེར་ཕྲེང་ལས། དེའི་
དོན་ནི། མངོན་གྱུར་པ་འདས་མ་འོངས་ནི་ཞིག་ནས་དང་མ་སྐྱེས་ནས་མེད་
པས་སྤང་མི་དགོས་ལ། ད་ལྟ་བ་ནི་གཉེན་པོ་དང་དུས་གཅིག་ཏུ་མི་འཇུག་
པས་མངོན་གྱུར་མི་སྤོང་ཡང་། སྤང་བྱའི་ས་བོན་དང་གཉེན་པོ་གཉིས་རྒྱུད་
གཅིག་ལ་དུས་གཅིག་ཏུ་འཇུག་པ་མི་འགལ་བས་གནས་ངན་ལེན་སྤོང་ངོ་།
ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། དེ་ལྟར་གསུངས་པ་ནི་སྔ་
རབས་པ་དག་གི་བཞེད་པ་བཀོད་པ་ཙམ་ཡིན་པའི་ཕྱིར་ཏེ། རྗེ་བླ་མའི་ལེགས་
བཤད་ཕྱི་རྩོམ་རྣམས་ལས། ཡང་ཁ་ཅིག མངོན་པ་ཀུན་བཏུས་ལས། འདས་
པ་འགག་པའི་ཕྱིར་མ་ཡིན། ཞེས་སོགས་གསུངས་པའི་དོན་མཐའ་མ་ཆོད་
པར་མངོན་གྱུར་ལ་སྤོང་ཚུལ་གསུམ་པོ་མི་འཐད་ཀྱང་། སྤང་བྱའི་ས་བོན་
142



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
དང་དེའི་དངོས་གཉེན་བར་ཆད་མེད་ལམ་དུས་མཉམ་དུ་འདོད་པ་ཡང་མཐའ་
མ་ཆོད་པ་ཡིན་ཏེ། དེ་ལྟར་ན་དངོས་ཀྱི་གནོད་བྱ་གནོད་བྱེད་ཀྱི་སྣང་མུན་ཡང་
དུས་མཉམ་དུ་ཁས་ལེན་དགོས་པར་འགྱུར་ཏེ། དེ་ཉིད་དེའི་དཔེར་མཛད་པའི་
ཕྱིར་རོ། ཞེས་དང་། གསེར་ཕྲེང་རང་ལས་ཀྱང་། དེའི་འོག་ཏུ་ཆོས་དྲུག་
པོ་དེ་དག་སྐྱེས་པའི་སྟོབས་ཀྱིས་རྐུན་པོ་ནང་ནས་ཕྱུང་བ་སྟེ་ཕྱིར་འབྱིན་པ་ལྟར་
སྤང་བྱ་སྤོང་བཞིན་པའི་གཉེན་པོ་བར་ཆད་མེད་ལམ་དང་། རྐུན་པོ་བྱུང་ནས་
སྒོ་འཕང་སྒོ་གླེགས་བཅད་པ་ལྟར་མི་མཐུན་ཕྱོགས་སྤངས་ཟིན་པའི་རྣམ་གྲོལ་
ལམ་གཉིས་སྐྱེའོ། །དེ་ཡང་གཉེན་པོའི་ཕྱོགས་སྐྱེ་བ་དང་མི་མཐུན་པའི་ཕྱོགས་
འགག་པ་དུས་མཉམ་མོ། །ཞེས་སོགས་གསུངས་པས་ཀྱང་འགྲུབ་པོ། ཀུན་
བཏུས་ཊི་ཀ་ལས་ཀྱང་། འདི་སྔ་མ་ཁ་ཅིག་གིས། མངོན་གྱུར་ལ་བརྟག་པ་
གསུམ་གྱིས་སྤོང་བ་མི་འཐད་པས། ས་བོན་སྤང་བྱ་ཡིན་ལ། དེ་ཡང་བར་
ཆད་མེད་ལམ་གྱི་དུས་ནས་རང་གི་དངོས་ཀྱི་གནོད་བྱ་སྤང་བྱའི་ས་བོན་ཡོད་
པས། ས་བོན་ལ་བརྟག་པ་གསུམ་བྱེད་ན། དུས་མཉམ་དུ་མི་འཇུག་པ་ལ་
རྟགས་མ་གྲུབ་ཀྱི་ལན་འདེབས་པ་ནི། བསྟན་བཅོས་ཀྱི་དགོངས་པ་ཡེ་ནས་
མ་ཡིན་ཞིང་། རིགས་པ་དང་ཡང་འགལ་ཏེ། དེ་ལྟར་ན་ས་གཉིས་པའི་མཉམ་
བཞག་བར་ཆད་མེད་ལམ་དེས་འཇིག་ལྟ་ལྷན་སྐྱེས་མངོན་གྱུར་སྒོམ་སྤང་ཆེན་
པོའི་ཆེན་པོས་བསྡུས་པ་མི་སྤོང་བར་ཐལ། འདས་པ་འགག་པ་དང་། མ་
འོངས་པ་མ་སྐྱེས་པ་དང་། ད་ལྟ་བ་ལམ་དང་མཉམ་དུ་མི་འཇུག་པས་མི་
སྤོང་། དུས་གསུམ་གང་གིས་ཀྱང་མ་བསྡུས་པའི་འཇིག་ལྟ་མི་སྲིད་པའི་
143



ལེགས་བཤད་འོད་དཀར་ཕྲེང་བ།
ཕྱིར། རྟགས་སྔ་མ་གསུམ་ཁས་བླངས། འདོད་ན། དེའི་ས་བོན་སྐྱེར་
མི་རུང་བའི་ཆོས་ཅན་དུ་བྱེད་ནུས་པ་འགལ་ལོ། །ཞེས་གསུངས་པའི་ཕྱིར།
ཁ་ཅིག མཐོང་ལམ་བར་ཆད་མེད་ལམ་གྱི་དུས་ན་གཉེན་པོའི་ངོས་
སྐལ་གྱི་སྤང་བྱ་ས་བོན་མེད་པར་ཁས་བླངས་ནས། སློབ་ལམ་གྱི་རྒྱུན་གྱི་
ཐ་མའི་བར་ཆད་མེད་ལམ་གྱི་དུས་ན་གནས་ངན་ལེན་གྱི་དྲི་མ་ཕྲ་ཞིང་ཕྲ་བ་
ཡོད་ཟེར་བ་ནི། སྤང་བྱ་སྐྱེ་གྱུར་གྱིས་སྤོང་བ་དང་། འགག་འགྱུར་གྱིས་
སྤངས་པའི་གྲུབ་མཐའ་ཕྱོགས་གཅིག་ཏུ་སྡུད་པ་ཡིན་པས་མི་འཐད་པར་གོ་
སླའོ། །བྱེ་བྲག་སྨྲ་པས། འགག་འགྱུར་གྱི་ཚུལ་གྱིས་སྤོང་བར་འདོད་ལ།
ཆོས་མངོན་པ་ཀུན་བཏུས་ལས། སྐྱེ་འགྱུར་གྱི་ཚུལ་གྱིས་སྤོང་བར་བཤད་ལ།
དེ་གཉིས་ཀྱི་བརྡ་དོན་ནི། གཉེན་པོ་སྐྱེ་བ་ལ་མངོན་དུ་ཕྱོགས་པ་དང་། སྤང་བྱ་
དེ་འགག་པ་ལ་མངོན་དུ་ཕྱོགས་པ་གཉིས་དུས་མཉམ་པའི་ཚུལ་གྱིས་སྤོང་བ་སྐྱེ་འགྱུར་
དང་། གཉེན་པོ་འགག་པ་དང་དེའི་ངོས་སྐལ་གྱི་སྤང་བྱ་འགག་པ་དུས་མཉམ་
པའི་ཚུལ་གྱིས་སྤོང་བ་འགག་འགྱུར་གྱི་ཚུལ་གྱིས་སྤངས་པའི་དོན་ནོ། །
ཁ་ཅིག ངན་འགྲོ་བའི་རྒྱུད་ཀྱི་འཁོར་བའི་རྩ་བར་གྱུར་པའི་ཐོག་མའི་
མ་རིག་པ་མཐོང་སྤང་ཡིན་པར་ཐལ། དེ་དེའི་རྒྱུད་ཀྱི་འདུ་བྱེད་ཀྱི་ཕུང་པོ་ཡིན་
པའི་ཕྱིར། ཁྱབ་སྟེ། ཀུན་བཏུས་ལས། ངན་འགྲོ་བའི་ཕུང་ཁམས་སྐྱེ་མཆེད་
ཐམས་ཅད་མཐོང་བའི་སྤང་བར་བྱ་བ་ཡིན་པར་རིག་པར་བྱའོ། །ཞེས་གསུངས་
པའི་ཕྱིར། ཞེས་ཟེར།
ཁ་ཅིག དེ་མི་འཐད་དེ། འཁོར་བའི་རྩ་བར་གྱུར་པའི་ཐོག་མའི་མ་
144



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
རིག་པ་དེ་ལ་སྒོམ་སྤང་མ་གཏོགས་མཐོང་སྤང་མེད་པ་དབུ་ཕར་གྱི་ཡིག་ཆ་ལས་
གསུངས་པའི་ཕྱིར། ཞེས་ཟེར་ན། སྔ་ཕྱི་གཉིས་ཀ་རྟོག་ལྡན་ལ་སྐྱེ་རིག་པའི་
དོགས་པ་ཡིན་ཅིང་། ལུང་དོན་ནི། ངན་འགྲོ་བའི་ཕུང་ཁམས་སྐྱེ་མཆེད་ཐམས་
ཅད་འགྲུབ་པའི་ས་བོན་ནམ་ནུས་པ་མཐོང་ལམ་བར་ཆད་མེད་ལམ་གྱིས་བཅོམ་
པ་ལ་བྱེད་པ་མ་གཏོགས། དེའི་ཕུང་ཁམས་སྐྱེ་མཆེད་ཐམས་ཅད་ལ་མཐོང་
སྤང་གིས་ཁྱབ་པ་བསྟན་པ་མིན་ཏེ། དབུ་མའི་རྣམ་བཤད་ཆེན་མོ་ལས། ངན་
འགྲོར་འགྲོ་བའི་ལམ་དང་འཕྲད་པའི་ས་བོན་ཞེས་མ་འོངས་པའི་ཚིག་སྦྱར་ནས་
གསུངས་པའི་ཕྱིར་སྙམ་དུ་སེམས་སོ། །
ཁ་ཅིག མཐོང་སྤང་ཀུན་བཏགས་ཡིན་ན། ཆོས་འདི་ལས་ཕྱི་རོལ་
ཏུ་གྱུར་པའི་གྲུབ་མཐའ་ལྟར་སྣང་གིས་བསྐྱེད་པས་ཁྱབ་སྟེ། གསེར་ཕྲེང་
ལས། མཐོང་སྤང་དང་སྒོམ་སྤང་ལ་ཀུན་བཏགས་དང་ལྷན་སྐྱེས་ཞེས་པའི་
དོན་ནི། ཕྱི་རོལ་པའི་གྲུབ་མཐས་བློ་བསྒྱུར་བ་དང་མ་བསྒྱུར་བ་ལ་བྱ་ཡི།
མངོན་གྱུར་དང་བག་ལ་ཉལ་ལ་མི་བྱའོ། །ཞེས་གསུངས་པའི་ཕྱིར་ཟེར་ན།
མ་ཁྱབ་སྟེ། དེ་ནི་རིགས་ཀྱི་བྱེ་བྲག་མཚན་གཞིར་བཟུང་བ་ཙམ་ལས་ཁྱབ་
པར་གསུངས་པ་མིན་ནོ། །
ཁ་ཅིག ཐེག་ཆེན་གྱི་མཐོང་ལམ་ཡིན་ན། ཐེག་ཆེན་གྱི་མཐོང་ལམ་
མཉམ་བཞག་ཡེ་ཤེས་དང༌། རྗེས་ཐོབ་ཡེ་ཤེས་གང་རུང་ཡིན་པས་མ་ཁྱབ་
སྟེ༑ ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ཀྱི་ཀུན་རྫོབ་སེམས་
བསྐྱེད་དེ། དེ་གཉིས་གང་རུང་མ་ཡིན་པའི་ཐེག་ཆེན་གྱི་མཐོང་ལམ་ཡིན་པའི་
་
145



ལེགས་བཤད་འོད་དཀར་ཕྲེང་བ།
ཕྱིར་ཟེར་བ་མི་འཐད་དེ། དེ་འདྲའི་མཉམ་བཞག་པ་དེའི་རྒྱུད་ལ་ཐེག་ཆེན་
སེམས་བསྐྱེད་མེད་པའི་ཕྱིར། དེར་ཐལ། ལྐོག་ཏུ་གྱུར་པའི་ཚུལ་གྱིས་སམ་
མ་ཉམས་པའི་ཚུལ་གྱིས་ཡོད་པས་ཡོད་གོ་མི་ཆོད་པའི་ཕྱིར། དེར་ཐལ། དེའི་
རྒྱུད་ལ་སེམས་བསྐྱེད་མ་ཉམས་པའི་ཚུལ་གྱིས་ཡོད་ཅིང་། གདུལ་བྱ་གཞན་
གྱི་དོན་དུ་སངས་རྒྱས་ཀྱི་གོ་འཕང་ཐོབ་པར་བྱའོ་སྙམ་པའི་བློ་མེད་པར་འཐད་
པའི་ཕྱིར། དེར་ཐལ། རྣམ་བཤད་ལས། སྟོང་པ་ཉིད་ལ་མཉམ་པར་བཞག་
བཞིན་པའི་དུས་ན། གང་ཟག་དེའི་རྒྱུད་ལ་ཐེག་ཆེན་སེམས་བསྐྱེད་ཀྱང་ཡོད་
མོད་ཀྱི། སེམས་ཅན་གྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་བློ་མངོན་
གྱུར་དུ་ག་ལ་དགོས། དེ་བཞིན་དུ་ཡོན་ཏན་གཞན་རྣམས་ལ་ཡང་ཤེས་པར་
བྱའོ། ཞེས་གསུངས་པའི་ཕྱིར། །
ཁ་ཅིག ཐེག་ཆེན་མཐོང་ལམ་སྡུག་བསྔལ་ཆོས་བཟོད་ལ་གནས་པའི་
སེམས་དཔའི་རྒྱུད་ལ་ཐེག་ཆེན་སེམས་བསྐྱེད་ཡོད་ཅིང་། མངོན་དུ་གྱུར་
པའི་ཚུལ་གྱིས་མེད་པ་ཊི་ཀའི་དོན་ནོ། །ཞེས་ཟེར་བ་མི་འཐད་དེ། དེ་འདྲའི་
སེམས་དཔའ་དེའི་རྒྱུད་ལ་ཀུན་རྫོབ་སེམས་བསྐྱེད་མ་ཉམས་པར་ཡོད་ཅིང་།
མེད་པའི་ཁྱད་པར་འཐད་དེ། སེམས་དཔའ་དེའི་རྒྱུད་ལ་ཚད་མེད་བཞི་མ་
ཉམས་པའི་ཚུལ་གྱིས་ཡོད་ཅིང་། དེའི་རྒྱུད་ལ་མེད་པའི་ཁྱད་པར་འཐད་པའི་
ཕྱིར། དེར་ཐལ། རྣམ་བཤད་ལས། ཀུན་འབྱུང་རྗེས་ཤེས་ཀྱི་ཚེའང་ བྱམས་
སོགས་ཚད་མེད་བཞི་མངོན་གྱུར་ཏུ་བསྒོམ་པ་མེད་ཀྱང་། གང་ཟག་དེའི་རྒྱུད་
ལ་སྔར་བསྒོམས་ཤིང་། ཕྱིས་ཀྱང་བསྒོམས་པར་འགྱུར་བའི་ཡོན་ཏན་མ་
146



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཉམས་པར་ཡོད་པས་འགོག་པར་ལྟུང་བ་སོགས་ཀྱི་ཉེས་པ་ཡང་མེད་དོ། །ཞེས་
གསུངས་པའི་ཕྱིར། དེས་ན་ལུང་གི་དོན་ནི། སེམས་དཔའ་དེའི་རྒྱུད་ལ་ཀུན་
རྫོབ་སེམས་བསྐྱེད་མ་ཉམས་པར་ཡོད་མོད་ཀྱི་ཞེས་པ་ཡིན་ཏེ། རྣམ་བཤད་
ལས། ཀུན་འབྱུང་རྗེས་ཤེས་ལ་གནས་པའི་སེམས་དཔའི་རྒྱུད་ལ་བྱམས་སོགས་
ཚད་མེད་བཞི་མ་ཉམས་པར་ཡོད་པར་སྒྲས་ཟིན་ལ་གསུངས་པས་འགྲུབ་སྙམ་
སྟེ༑ དེའི་འོག་ཏུ་གང་ཟག་དེའི་རྒྱུད་ལ་ཐེག་ཆེན་སེམས་བསྐྱེད་ཀྱང་ཡོད་མོད་
ཀྱི་གསུངས་པ་ལ་གོང་གི་མ་ཉམས་པར་ཡོད་ཅེས་པ་སྦྱར་བ་དང་། སེམས་
ཅན་གྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་བློ་མངོན་གྱུར་དུ་ག་ལ་དགོས་
ཞེས་པས་དེའི་རྒྱུད་ལ་ཐེག་ཆེན་སེམས་བསྐྱེད་མེད་པར་གསུངས་པ་ཡིན་ནོ། །
ཁ་ཅིག བློ་ལྐོག་གྱུར་པ་འདོད་ཟེར་བ་མི་འཐད་དེ། བློ་ཡིན་ན།
བློ་མངོན་གྱུར་པ་ཡིན་དགོས་པ་ལ་དགོངས་ནས། རྣམ་བཤད་ལས་དེ་
ལྟར་གསུངས་པའི་ཕྱིར། དེ་ལྟར་མ་ཡིན་ན། གང་ཟག་དེའི་རྒྱུད་ལ་
ཀུན་རྫོབ་སེམས་བསྐྱེད་ཀྱང་ཡོད་མོད་ཀྱི། མངོན་གྱུར་ཏུ་ག་ལ་དགོས་
ཞེས་གསུངས་པས་ཆོག་པ་ལ་བློ་མངོན་གྱུར་ཏུ་ག་ལ་དགོས་ཞེས་གསུངས་
པའི་ཕྱིར། ལེགས་པར་སོམས་ཤིག །
ཁོ་ན་རེ། ཐེག་ཆེན་མཐོང་ལམ་སྡུག་བསྔལ་ཆོས་བཟོད་ལ་གནས་པའི་
སེམས་དཔའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཆོས་ཅན།
ལམ་ཤེས་མ་ཡིན་པར་ཐལ། གྲོགས་ཐབས་ཤེས་ཁྱད་པར་ཅན་གཉིས་ཀྱིས་
ཟིན་པའི་ཐེག་ཆེན་འཕགས་པའི་མཁྱེན་པ་མ་ཡིན་པའི་ཕྱིར། དེར་ཐལ། དེ་
147



ལེགས་བཤད་འོད་དཀར་ཕྲེང་བ། །
འདྲའི་ཡེ་ཤེས་དེ་ཐབས་ཁྱད་པར་ཅན་གྱིས་ཟིན་པའི་མཁྱེན་པ་མ་ཡིན་པའི་ཕྱིར།
དེར་ཐལ། དེ་འདྲའི་ཡེ་ཤེས་དེ་ཟིན་བྱེད་ཀྱི་ཐབས་ཁྱད་པར་ཅན་མེད་པའི་
ཕྱིར། དེར་ཐལ། དེ་འདྲའི་བྱང་ཆུབ་སེམས་དཔའ་རང་རྒྱུད་ཀྱིས་བསྡུས་
པའི་དེ་མེད་པ་གང་ཞིག དེ་འདྲའི་བྱང་ཆུབ་སེམས་དཔའ་དང་རྒྱུད་གཅིག་
ཏུ་གྱུར་པའི་བྱང་སེམས་སྦྱོར་ལམ་པའི་རྒྱུད་ཀྱི་ཐབས་ཁྱད་པར་ཅན་སོགས་
དེར་མི་འཐད་པའི་ཕྱིར། ཞེས་ཟེར་རོ། དང་པོ་མ་གྲུབ་སྟེ། དེ་འདྲའི་ཡེ་
ཤེས་ཆོས་ཅན། རང་ཉིད་ཟིན་བྱེད་ཀྱི་ཐབས་ཁྱད་པར་ཅན་ཡོད་པར་ཐལ།
རང་རྒྱུད་ལྡན་གྱི་བྱང་ཆུབ་སེམས་དཔའི་རྒྱུད་ཀྱིས་བསྡུས་པའི་དེ་ཡོད་པའི་ཕྱིར།
དེར་ཐལ། ཐེག་ཆེན་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་
དཔའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཚོར་སོགས་ཀུན་འགྲོ་ལྔ་པོ་
དེ༑ དེ་ཡིན་པའི་ཕྱིར། དེར་ཐལ། དེ་ཐབས་གང་ཞིག ཁྱད་པར་ཅན་ཡིན་
པའི་ཕྱིར། དང་པོ་དེར་ཐལ། བྱང་ཆུབ་སེམས་དཔའི་རྒྱུད་ཀྱི་ཤེས་རབ་མ་
ཡིན་པའི་དགེ་བློ་ཡིན་པའི་ཕྱིར། གཉིས་པ་དེར་ཐལ། སྟོང་ཉིད་མངོན་སུམ་
དུ་རྟོགས་པའི་ཤེས་རབ་ཀྱིས་ཟིན་པའི་བྱང་སེམས་ཀྱི་ལམ་ཡིན་པའི་ཕྱིར། དེར་
ཐལ། བྱང་སེམས་འཕགས་པའི་རྒྱུད་ཀྱི་ལམ་ཡིན་པའི་ཕྱིར། དེས་ན། བྱང་
འཕགས་ཀྱི་རྒྱུད་ཀྱི་ལམ་ཡིན་ན། སྟོང་ཉིད་མངོན་སུམ་དུ་རྟོགས་པའི་ཤེས་
རབ་ཀྱིས་ཟིན་པས་ཁྱབ་པ་དང་། སྟོང་ཉིད་མངོན་སུམ་དུ་རྟོགས་པའི་ཤེས་
རབ་ཀྱིས་ཟིན་པའི་ལམ་ཡིན་ན། བྱང་ཆུབ་སེམས་དཔའི་མངོན་རྟོགས་ཡིན་
པས་མ་ཁྱབ་པ་དང་། རང་ཟིན་བྱེད་ཀྱི་སྟོང་ཉིད་མངོན་སུམ་དུ་རྟོགས་པའི་
148



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཤེས་རབ་ཀྱིས་ཟིན་ན་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་
པས་ཁྱབ་པ་དང་། སྙིང་རྗེ་ཆེན་པོས་ཟིན་པའི་ཤེས་རབ་ཡིན་ན། ཤེས་རབ་
ཁྱད་པར་ཅན་ཡིན་པས་ཁྱབ་པ་དང་། ཤེས་རབ་ཁྱད་པར་ཅན་ཡིན་ན། སྟོང་
ཉིད་རྟོགས་པའི་ཤེས་རབ་ཡིན་པས་མ་ཁྱབ་པ་དང་། ཐབས་ཤེས་ཁྱད་པར་
ཅན་གཉིས་པོ་གང་རུང་ཡིན་ན། ཉན་རང་གི་རྒྱུད་ལ་ཁྱོད་མེད་པས་ཁྱབ་
པ་དང་། བྱང་སེམས་ཀྱི་མངོན་རྟོགས་ཡིན་ན། ཐབས་ཤེས་ཁྱད་པར་ཅན་
གཉིས་ཀྱིས་ཟིན་པས་ཁྱབ་པ་སོགས་གཞུང་ལུགས་ཆེན་མོ་དག་གི་དགོངས་པར་
གནས་པའི་ངེས་དོན་རྣམ་པར་བཞད་པའི་པད་ཚལ་ཁོ་བོའི་རྣམ་དཔྱོད་ཉིན་མོར་
བྱེད་ཀྱིས་རྒྱུས་པར་མཛད་པ་ལ། དཔྱོད་ལྡན་རྭ་ཡིག་གཉིས་པའི་ཚོགས་ཀྱིས་
དགག་གཞག་གི་མགྲིན་གླུ་དར་དིར་དུ་ལེགས་པར་སྒྲོགས་ཤིག རྩ་རྟགས་གཉིས་
པ་དེར་ཐལ། བྱང་སེམས་སྦྱོར་ལམ་པའི་རྒྱུད་ཀྱི་ཐབས་ཁྱད་པར་ཅན་གྱིས་
དེ་ཟིན་པ་མི་འཐད་པའི་ཕྱིར། དེར་ཐལ། མཐའ་དཔྱོད་ལས། འདི་ལྟར་
མི་འཆད་པར་བྱང་སེམས་ཀྱི་མཐོང་ལམ་བར་ཆད་མེད་ལམ་དེ། བྱང་སེམས་
སྦྱོར་ལམ་པའི་རྒྱུད་ཀྱི་ཐབས་ཁྱད་པར་ཅན་གྱིས་ཟིན་པར་སྨྲ་བ་མི་འཐད་དེ།
རྣམ་མཁྱེན་སྐད་ཅིག་དང་པོ་བྱང་སེམས་རྒྱུན་མཐའ་བའི་རྒྱུད་ཀྱི་སེམས་བསྐྱེད་
ཀྱིས་མ་ཟིན་པའི་ཕྱིར། ཞེས་གསུངས་པའི་ཕྱིར།
ཁོ་ན་རེ། ཉན་རང་གི་རྒྱུད་ཀྱིས་བསྡུས་པའི་ཤེས་རབ་ཁྱད་པར་ཅན་
ཡོད་པའི་ཕྱིར། དེར་ཐལ། ཉན་ཐོས་མཐོང་ལམ་པའི་རྒྱུད་ཀྱི་གང་ཟག་གི་
བདག་མེད་མངོན་སུམ་དུ་རྟོགས་པའི་ཤེས་རབ་དེ་དེ་ཡིན་པའི་ཕྱིར། དེར་ཐལ།
149



ལེགས་བཤད་འོད་དཀར་ཕྲེང་བ།
དེ་ཕྱི་རོལ་བའི་རྒྱུད་ཀྱི་ཤེས་རབ་ལས་ཁྱད་པར་དུ་འཕགས་པའི་ཤེས་རབ་ཡིན་
པའི་ཕྱིར་ན། མ་ཁྱབ། རྟགས་དེར་ཐལ། སྐྱབས་འགྲོས་ཟིན་པའི་ཤེས་རབ་
ཡིན་པའི་ཕྱིར། དེས་ཉན་རང་གི་རྒྱུད་ཀྱི་ཐབས་ལ་ཡང་རིགས་འགྲེའོ། །
ཁ་ཅིག ཐེག་ཆེན་མཐོང་ལམ་སྡུག་བསྔལ་ཆོས་བཟོད་པའི་རྒྱུད་ཀྱི་ཟིན་
བྱ་ཟིན་བྱེད་ཡིན་ན། སྟོང་ཉིད་མངོན་སུམ་དུ་རྟོགས་པའི་བློ་ཡིན་པས་མ་ཁྱབ་
སྟེ༑ དེའི་རྒྱུད་ཀྱི་རང་རིག་གིས་མ་ངེས་པའི་ཕྱིར། ཞེས་ཟེར། གཞན་དག་
གིས། ཐེག་ཆེན་མཐོང་ལམ་སྡུག་བསྔལ་ཆོས་བཟོད་མྱོང་བྱེད་ཀྱི་རང་རིག་ཆོས་
ཅན། ཁྱོད་རང་གི་མྱོང་བྱར་གྱུར་པའི་མཉམ་བཞག་ཡེ་ཤེས་དང་ཟིན་བྱ་དང་
ཟིན་བྱེད་དུ་མི་འཐད་དེ། ཁྱོད་ལུང་མ་བསྟན་པའི་ཕྱིར་ཞེས་ཟེར་རོ། །
ཁ་ཅིག ཐེག་ཆེན་མཐོང་ལམ་སྡུག་བསྔལ་ཆོས་བཟོད་ལ་གནས་པའི་
སེམས་དཔའ་ཆོས་ཅན། ཀུན་རྫོབ་བདེན་པ་རྟོགས་པའི་གང་ཟག་ཡིན་པར་
ཐལ། རང་ཡུལ་དུ་གྱུར་པའི་ཀུན་རྫོབ་བདེན་པ་རྟོགས་པའི་གང་ཟག་ཡིན་པའི་
ཕྱིར། ཞེས་ཟེར། འོ་ན། ཐེག་ཆེན་མཐོང་ལམ་བར་ཆད་མེད་ལམ་མྱོང་
བྱེད་ཀྱི་རང་རིག་མངོན་སུམ་ཆོས་ཅན། ཀུན་རྫོབ་བདེན་པ་རྟོགས་པའི་བློ་
ཡིན་པར་ཐལ། རང་ཡུལ་དུ་གྱུར་པའི་ཀུན་རྫོབ་བདེན་པ་རྟོགས་པའི་བློ་ཡིན་
པའི་ཕྱིར། འདོད་ན། དེ་འདྲའི་རང་རིག་མངོན་སུམ་ཆོས་ཅན། ཐ་སྙད་
དཔྱོད་བྱེད་ཀྱི་ཚད་མ་ཡིན་པར་ཐལ། རང་གི་འཛིན་སྟངས་ཀྱི་ཡུལ་དུ་གྱུར་
པའི་ཀུན་རྫོབ་བདེན་པ་ལ་ཚད་མ་ཡིན་པའི་ཕྱིར་ཞེས་སོགས་སྤྲོ་ཚུལ་མང་ངོ༌། །
ཁ་ཅིག རང་ཡུལ་དུ་གྱུར་པའི་ཀུན་རྫོབ་བདེན་པ་རྟོགས་ན། ཀུན་
150



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
རྫོབ་བདེན་པ་རྟོགས་པས་མ་ཁྱབ་ཟེར། གཞན་དག་གིས། སྟོང་ཉིད་རྟོགས་
བཞིན་པའི་གང་ཟག་གི་རྒྱུད་ཀྱི་རང་ཡུལ་དུ་གྱུར་པའི་ཀུན་རྫོབ་བདེན་པ་རྟོགས་
པའི་བློ་ཡིན་ན། ཀུན་རྫོབ་བདེན་པ་རྟོགས་པའི་བློ་ཡིན་པས་ཁྱབ་ཅིང་། སྤྱིར་
མ་ཁྱབ་ཟེར། ལ་ལས། རང་གི་རྟོགས་བྱར་གྱུར་པའི་ཀུན་རྫོབ་བདེན་པ་
རྟོགས་པའི་བློ་ཡིན་ན། ཀུན་རྫོབ་བདེན་པ་རྟོགས་པའི་བློ་ཡིན་པས་ཁྱབ་སྟེ།
རང་གི་རྟོགས་བྱར་གྱུར་པའི་ཀུན་རྫོབ་བདེན་པ་རྟོགས་པའི་གང་ཟག་ཡིན་ན།
ཀུན་རྫོབ་བདེན་པ་རྟོགས་པའི་གང་ཟག་ཡིན་པས་ཁྱབ་པའི་ཕྱིར་ཏེ། ཐེག་ཆེན་
མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་དེ། བདེན་
གཉིས་དུས་ཅིག་ཅར་དུ་མངོན་སུམ་དུ་རྟོགས་པའི་གང་ཟག་ཡིན་པ་མཐའ་དཔྱོད་
ལས་གསུངས་པའི་ཕྱིར་ཞེས་ཟེར། །
ཁ་ཅིག མཐའ་དཔྱོད་ལས། རྟགས་སྒྲུབ་ཀྱི་སྐབས་སུ་མ་རངས་པའི་
ཚིག་སྨྲས་པའི་ཕྱིར་མི་འཐད་ཅེས་ཟེར་བས། གང་བདེ་བྱའོ། ། །
ཁ་ཅིག ཐེག་ཆེན་མཐོང་ལམ་སྡུག་བསྔལ་ཆོས་བཟོད་ཟིན་བྱེད་ཀྱི་ཐེག་
ཆེན་སེམས་བསྐྱེད་དང་། སྙིང་རྗེ་ཆེན་པོ་སོགས་ནོར་མ་རྙེད་པ་འཚོལ་བ་ལྟ་
བུར་བྱེད་པ་ནི་བདག་ཉིད་ངལ་བ་འབའ་ཞིག་ཏུ་སྣང་སྟེ། མཐའ་དཔྱོད་ལས།
ཐེག་ཆེན་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་
ཀུན་རྫོབ་སེམས་བསྐྱེད་མ་ཉམས་པའམ། དབང་འབྱོར་བའི་ཚུལ་གྱིས་ཡོད་
པས། དེའི་སྒོ་ནས་བྱང་ཆུབ་སེམས་དཔར་འཇོག་པས་ལམ་གཞན་དེའི་རྩིས་
ཟིན་པ་དང་། དེའི་སྒོ་ནས་ཉན་རང་དགྲ་བཅོམ་ཟིལ་གྱིས་གནོན་པའི་ཕྱིར།
151



ལེགས་བཤད་འོད་དཀར་ཕྲེང་བ།
ཞེས་གསུངས་པས། ཐེག་ཆེན་སེམས་བསྐྱེད་སོགས་ཀྱིས་ལམ་གཞན་ཟིན་
ཚུལ་ལ་དེ་དག་གིས་དངོས་སུ་ཟིན་པ་དང་རྩིས་ཟིན་པ་སོགས་ཅི་རིགས་ཡོད་
པའི་ཕྱིར།
ཁ་ཅིག ཐེག་ཆེན་མཐོང་ལམ་མཉམ་བཞག་ཡེ་ཤེས་ཀྱི་ངོ་བོར་གྱུར་
པའི་ཚོར་བ་མེད་དེ། དེར་གྱུར་པའི་ཚོར་བ་བདེ་བ་མེད། སྡུག་བསྔལ་མེད།
བཏང་སྙོམས་ཡང་མེད་པའི་ཕྱིར་ཟེར་ན། མ་ཁྱབ་སྟེ། ཚོར་བ་ཡིན་ན། བདེ་
སྡུག་བཏང་སྙོམས་གསུམ་པོ་གང་རུང་ཡིན་པས་མ་ཁྱབ་པ་གང་ཞིག ཐེག་
ཆེན་མཐོང་ལམ་མཉམ་བཞག་ཡེ་ཤེས་ཡིན་པར་གྱུར་པའི་གཙོ་སེམས་ཡོད་
པ་གང་ཞིག དེ་འདྲའི་གཙོ་སེམས་དང་མཚུངས་ལྡན་དུ་གྱུར་པའི་སེམས་
བྱུང་ཀུན་འགྲོ་ལྔ་ཡོད་མེད་ལ་དོགས་པ་བྱེད་དགོས་མི་དགོས་སོམས་ཤིག རྩ་
རྟགས་དང་པོ་མ་གྲུབ་ན། ཐེག་ཆེན་མཐོང་ལམ་བར་ཆད་མེད་ལམ་དུ་གྱུར་
པའི་ཚོར་བ་ཆོས་ཅན། ཚོར་བ་བདེ་བ་ཡིན་པར་ཐལ། འདོད་པའི་ཕྱིར།
འདོད་ན། སིམ་པ་མྱོང་བའི་ཚོར་བ་ཡིན་པར་ཐལ། ཚོར་བ་བདེ་བ་ཡིན་
པའི་ཕྱིར། ཁྱབ་པ་ཁས། འདོད་ན། ཀུན་རྫོབ་དངོས་ཡུལ་དུ་བྱེད་པའི་བློ་
ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སློབ་པའི་མཉམ་
བཞག་ཡེ་ཤེས་ཡིན་པའི་ཕྱིར། །
གཞན་ཡང་། ཐེག་ཆེན་མཐོང་ལམ་བར་ཆད་མེད་ལམ་དུ་གྱུར་པའི་
ཚོར་བ་དེ། བདེ་སྡུག་བཏང་སྙོམས་གསུམ་པོ་གང་རུང་ཡིན་པར་མི་འཐད་
པར་ཐལ། མཐའ་དཔྱོད་ལས། ཁོ་ན་རེ། ཐེག་ཆེན་མཐོང་ལམ་བར་
152



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཆད་མེད་ལམ་དུ་གྱུར་པའི་གཙོ་བོའི་སེམས་ཀྱི་འཁོར་དུ་བྱུང་བའི་ཚོར་བ་མེད་
པར་ཐལ། དེ་འདྲའི་ཚོར་བ་བདེ་བ་མེད་སྡུག་བསྔལ་མེད་བཏང་སྙོམས་མེད་
པའི་ཕྱིར་ན། མ་ཁྱབ་ཅེས་གསུངས་པའི་ཕྱིར།
ཁ་ཅིག གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་
གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་
དང་། རྣམ་གྲོལ་ལམ་གང་རུང་མ་ཡིན་པའི་ཐེག་ཆེན་གྱི་མཐོང་ལམ་མཉམ་
བཞག་ཡེ་ཤེས་ཡིན་ཟེར། འོ་ན་དེ་ཆོས་ཅན། སྟོང་ཉིད་མངོན་སུམ་དུ་
རྟོགས་པའི་ཐེག་ཆེན་གྱི་མཐོང་ལམ་ཡིན་པར་ཐལ། ཐེག་ཆེན་གྱི་མཐོང་
ལམ་མཉམ་བཞག་ཡེ་ཤེས་ཡིན་པའི་ཕྱིར། ཁྱབ་སྟེ། བྱང་སེམས་འཕགས་
པའི་མཉམ་བཞག་ཡེ་ཤེས་ཡིན་ན། ཆོས་ཉིད་ལ་མངོན་སུམ་དུ་མཉམ་པར་
བཞག་པའི་མཉམ་བཞག་ཡེ་ཤེས་ཡིན་དགོས་པའི་ཕྱིར། དེར་ཐལ། དཀའ་
འགྲེལ་གནད་ཀྱི་ཟླ་འོད་ལས། དེ་ལྟར་བྱས་ན་བྱང་སེམས་འཕགས་པའི་མཉམ་
བཞག་ཡེ་ཤེས་ཡིན་ན། ཆོས་ཉིད་ལ་མངོན་སུམ་དུ་མཉམ་པར་བཞག་པའི་
མཉམ་བཞག་ཡེ་ཤེས་ཡིན་དགོས་པའི་བརྡ་ཆད་ཀྱི་ཁོག་ཁྲོལ་འོང་ངོ་། ཞེས་
གསུངས་པའི་ཕྱིར། །
ཁ་ཅིག འདོད་གཟུགས་ཀྱི་རྟེན་ལ་ཐེག་ཆེན་གྱི་སྒོམ་ལམ་དངོས་སུ་
གསར་དུ་སྐྱེ་བ་ཡོད་དེ། འདོད་པའི་རྟེན་ལ་ཐེག་ཆེན་གྱི་སྒོམ་ལམ་དངོས་སུ་
གསར་དུ་སྐྱེ་བ་ཡོད་པ་གང་ཞིག གཟུགས་ཀྱི་རྟེན་ལ་ཡང་དེ་ལྟར་སྐྱེ་བ་ཡོད་
པའི་ཕྱིར། སྔ་ཕྱི་གཉིས་ཀ་དེར་ཐལ། སྤྱི་དོན་ལས། ཐེག་ཆེན་གྱི་སྒོམ་
153



1
，
ལེགས་བཤད་འོད་དཀར་ཕྲེང་བ།
ལམ་འདི་གཟུགས་ཀྱི་རྟེན་ལ་སྐྱེ་བ་ཡོད་ཅིང་། ཞེས་གསུངས་པའི་ཕྱིར། ཞེས་
ཟེར་བ་མི་འཐད་དེ། གཟུགས་ཀྱི་རྟེན་ལ་ཐེག་ཆེན་གྱི་སྒོམ་ལམ་དངོས་སུ་གསར་
དུ་སྐྱེ་བ་མེད་པའི་ཕྱིར། དེར་ཐལ། གཟུགས་ཀྱི་རྟེན་ཅན་གྱི་བྱང་སེམས་
མཐོང་ལམ་པ་མེད་པའི་ཕྱིར། དེར་ཐལ། མཐའ་དཔྱོད་ལས། ཁམས་
གོང་གི་རྟེན་ལ་ཐེག་ཆེན་སྒོམ་ལམ་དངོས་སུ་གསར་དུ་སྐྱེ་བ་ཡོད་ཟེར་བ་མི་འཐད་
དེ༑ ཁམས་གོང་གི་རྟེན་ཅན་གྱི་བྱང་སེམས་མཐོང་ལམ་པ་མེད་པར་བཤད་
པས་གནོད་པའི་ཕྱིར། ཞེས་དང་། རོལ་མཚོ་ལས་ཀྱང་། གཟུགས་ཁམས་
པའི་རྒྱུད་ལ་དེ་དངོས་སུ་གསར་དུ་སྐྱེ་བ་མེད་དེ། ཁམས་གོང་མའི་རྟེན་ཅན་
གྱི་བྱང་སེམས་མཐོང་ལམ་པ་མེད་པའི་ཕྱིར། ཞེས་གསུངས་པའི་ཕྱིར། འོ་
ན༑ སྤྱི་དོན་ལས་དེ་ལྟར་གསུངས་པའི་དགོངས་པ་གང་ཡིན་ཟེར་ན། ཁམས་
གོང་གི་རྟེན་ཅན་གྱི་བྱང་སེམས་མཐོང་ལམ་པ་མེད་པས། གཟུགས་ཀྱི་རྟེན་
ལ་ཐེག་ཆེན་གྱི་སྒོམ་ལམ་དངོས་སུ་གསར་དུ་སྐྱེ་བ་མེད་ཀྱང་། ཐེག་ཆེན་གྱི་
སྒོམ་ལམ་སྐྱེས་ཟིན་གནས་པའི་ཁམས་གོང་གི་རྟེན་གྱི་བྱང་སེམས་སྒོམ་ལམ་
པ་ཡོད་པས་འགལ་བར་མི་སེམས་སོ། །དཀའ་གནས་གསལ་བྱེད་སྐལ་བཟང་
འཇུག་ངོགས་ལས། རོལ་མཚོར་གོང་མའི་རྟེན་ལ་ཐེག་ཆེན་སྒོམ་ལམ་གསར་
སྐྱེ་མེད་པར་མཛོད་ཀྱིས་སྒྲུབ་པོ། །བསྟན་དར་བ་དང་བསོད་གྲགས་པས་བཀག་
པ་ལྟར་ཡིན་ནོ། །ཞེས་ཟེར་བ་ལ་བརྟག་དགོས་ཏེ། སྤྱི་དོན་རོལ་མཚོའི་སྒོམ་
ལམ་འཆད་སྐབས་སུ། གཟུགས་ཁམས་པའི་རྟེན་ལ་དེ་དངོས་སུ་གསར་དུ་
སྐྱེ་བ་མེད་དེ། ཁམས་གོང་མའི་རྟེན་ཅན་གྱི་བྱང་སེམས་མཐོང་ལམ་པ་མེད་
154



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
པའི་ཕྱིར། ཐེག་ཆེན་གྱི་སྒོམ་ལམ་སྐྱེས་ཟིན་གནས་པའི་རྟེན་ལ་གཟུགས་ཁམས་
པ་ཡོད་ཀྱང་གཟུགས་མེད་པ་མེད་དེ། གཟུགས་མེད་ཀྱི་རྟེན་ཅན་གྱི་བྱང་སེམས་
འཕགས་པ་མེད་པའི་ཕྱིར། ཞེས་སོགས་གསུངས་པ་མ་གཏོགས། མཛོད་
ཀྱིས་སྒྲུབ་པར་མི་སྣང་བའི་ཕྱིར་ལེགས་པར་གཟིགས་ཤིག པཎ་ཆེན་བསོད་
ནམས་གྲགས་པའི་ཡིག་ཆར་དེ་ལ་དགག་བཞག་མཛད་པ་མེད་པར་མ་ཟད། རྗེ་
བཙུན་ཆོས་ཀྱི་རྒྱལ་མཚན་གྱི་ཕུགས་བཞེད་ལྟར། ཁམས་གོང་གི་རྟེན་ལ་ཐེག་
ཆེན་སྒོམ་ལམ་དངོས་སུ་གསར་དུ་སྐྱེ་བ་ཡོད་ཟེར་བ་མི་འཐད་དེ། ཁམས་
གོང་གི་རྟེན་ཅན་གྱི་བྱང་སེམས་མཐོང་ལམ་པ་མེད་པར་བཤད་པས་གནོད་པའི་
ཕྱིར། ཞེས་གསུངས་པའི་ཕྱིར་དང་། པད་དཀར་ཕྲེང་བར་ཡང་ཇི་བཞིན་མི་
གསལ་བས་རྗེས་འཇུག་རྣམས་ཀྱིས་དགོངས་པ་ལེགས་པར་ཤོད་(དཔྱོད་)ཅིག
ཁ་ཅིག ཐེག་ཆེན་མཐོང་ལམ་རྗེས་ཐོབ་ཡེ་ཤེས་མི་འདོད་དེ། ཐེག་
ཆེན་མཐོང་ལམ་པ་ཡིན་ན། མཉམ་བཞག་པ་ཡིན་དགོས་པའི་ཕྱིར་ཏེ། ཐེག་
ཆེན་གྱི་མཐོང་ལམ་ཡུན་ཤིན་ཏུ་ཐུང་བའི་ཕྱིར། དེར་ཐལ། ཐུབ་པ་དགོངས་
རྒྱན་ལས། སྡུག་བསྔལ་ལ་ཆོས་ཤེས་པའི་བཟོད་པའི་སྐད་ཅིག་ཁོ་ན་མཐོང་
ལམ་དང་ཆོས་ཤེས་པ་ལ་སོགས་པ་ནས་སྒོམ་པའི་ལམ་ཡིན་ནོ། །ཞེས་དང་།
ཐེག་ཆེན་སྒོ་འབྱེད་ལས། མཐོང་ལམ་ཡུན་ཤིན་ཏུ་ཐུང་ལ། ཞེས་གསུངས་
པའི་ཕྱིར། ཞེས་ཟེར། །
ཡང་ཁ་ཅིག ཐེག་ཆེན་མཐོང་ལམ་རྗེས་ཐོབ་ཡེ་ཤེས་མི་འཐད་པར་
ཐལ། དེ་འདོད་ན། མཐོང་ལམ་རྗེས་ཐོབ་ལ་གནས་བཞིན་པའི་ངང་ནས་
-
-
155



ལེགས་བཤད་འོད་དཀར་ཕྲེང་བ།
སྐྱེ་འཆི་བྱེད་པ་ཡོད་པར་ཁས་བླངས་པ་ལ་གནོད་བྱེད་མེད་ལ། དེ་ལྟར་ན། མཐོང་
ལམ་རྗེས་ཐོབ་པ་ཤི་ནས་ཁམས་གོང་དུ་སྐྱེ་བ་བླངས་པའི་ཐེག་ཆེན་མཐོང་ལམ་
པ་གཅིག་མེད་པའི་རྒྱུ་མཚན་མི་རྙེད་པས། ཁམས་གོང་གི་རྟེན་ཅན་གྱི་ཐེག་ཆེན་
མཐོང་ལམ་པ་མེད་པ་ཉམས་སོ་ཞེས་ཟེར་བས་དཔྱད་པར་བྱའོ། ། །
ཁ་ཅིག ཐེག་ཆེན་མཐོང་ལམ་ནས་སྒོམ་ལམ་དུ་འཕོ་བ་དང་། ས་
དང་པོ་ནས་གཉིས་པར་འཕོ་བ་དུས་མཉམ་ཟེར་བ་མི་འཐད་དེ། ས་དང་པོ་
ནས་གཉིས་པར་འཕོ་བ་དང་། མཐོང་ལམ་ནས་སྒོམ་ལམ་དུ་འཕོ་བ་དུས་
མི་མཉམ་པའི་ཕྱིར་ཏེ། ས་དང་པོས་བསྡུས་པའི་སྒོམ་ལམ་ཡོད་པའི་ཕྱིར།
འོན་ཀྱང་། ས་དང་པོས་བསྡུས་པའི་སྒོམ་ལམ་འདོད་མི་འདོད་ལ་ཕྱོགས་
གཉིས་ཡོད་པའི་རང་ལུགས་འདོད་པའི་ཕྱོགས་སོ། །དེ་ནི་རྒྱལ་བའི་སྲས་པོ་
སེང་གེ་བཟང་པོའི་རྒྱན་སྣང་ལས། བདེན་པ་རྣམས་ཀྱི་མངོན་པར་རྟོགས་པ་
ནི་གཅིག་པའི་ཕྱིར་ས་དང་པོའི་སྐད་ཅིག་མ་དང་པོ་ནི་མཐོང་བའི་ལམ་ཡིན་
ནོ༑ ༑དེ་ལས་གཞན་སྐད་ཅིག་མ་གཉིས་པ་ལ་སོགས་པ་ནས་རྡོ་རྗེ་ལྟ་བུའི་བར་
ནི་མཆོག་གི་དོན་ལ་སོགས་པར་ཆོས་ཀྱི་དབྱིངས་སོ་སོར་རྟོགས་པའི་ཕྱིར་སྒོམ་
པའི་ལམ་ཡིན་པར་བཤད་དོ། །ཞེས་པ་དང་། མདོར་བསྡུས་གཉིས་པའི་
འགྲེལ་བཤད་དེ་ཁོ་ན་ཉིད་སྣང་བ་ལས། འཕགས་པའི་ས་དང་པོ་ལ་མཐོང་
ལམ་དང་སྒོམ་ལམ་གྱི་ཆ་གཉིས་སུ་འབྱེད་དགོས། ཞེས་གསུངས་པ་ལ་བརྟེན་
ནས། རྗེ་ཡབ་སྲས་གསུམ་ལས། རྒྱལ་ཚབ་ཆོས་རྗེས་ས་དང་པོའི་སྒོམ་ལམ་
བཞེད་དེ། རྒྱུད་བླ་མའི་རྣམ་བཤད་ལས། ས་དང་པོའི་སྐད་ཅིག་དང་པོ་ཤེས་
156



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
བཟོད་སྐད་ཅིག་མ་བཅུ་དྲུག་གིས་བསྡུས་པ་མཐོང་བའི་ལམ་ཡིན་ཡང་། ས་
དང་པོ་ནི་བསྐལ་བ་དུ་མའི་ཡུན་གྱིས་རྫོགས་དགོས་པས་སྒོམ་ལམ་གྱིས་བསྡུས་
པ་ཡང་ཡོད་པར་ཤེས་པར་བྱའོ། ཞེས་གསུངས་པའི་ཕྱིར། ཐེག་ཆེན་སྒོ་
འབྱེད་ལས་ཀྱང་། ས་དང་པོའི་སྐད་ཅིག་གཉིས་པ་ནས་སློབ་དཔོན་གྱིས་སྒོམ་
ལམ་དུ་མཛད་པ་ནི་སྒོམ་ལམ་ཆུང་ངུའི་ཆུང་ངུར་སྡུད་པས་གྲངས་མ་ངེས་པའི་
སྐྱོན་མེད་དོ། །སློབ་དཔོན་གྱི་བཞེད་པ་ལྟར་ངེས་པར་ཁས་བླངས་དགོས་ཏེ།
མཐོང་ལམ་ཡུན་ཤིན་ཏུ་ཐུང་ལ། ས་དང་པོ་བསྐལ་བ་དུ་མའི་ཡུན་གྱིས་རྫོགས་
དགོས་ཏེ། བསྐལ་བ་གྲངས་མེད་སུམ་ཅུ་རྩ་གསུམ་འདོད་པ་ལྟར་ན་ནི། གྲངས་
མེད་གསུམ་གྱིས་རྫོགས་དགོས་ལ། གྲངས་མེད་གསུམ་གྱིས་ཆོག་པར་འདོད་
པ་ལྟར་ནའང་། ས་དང་པོ་ལ་བསྐལ་བ་དུ་མས་རྫོགས་དགོས་པའི་ཕྱིར་རོ། །ཞེས་
དང༌། ཕར་ཕྱིན་རྣམ་བཤད་ལས། སྒོམ་ལམ་གྱིས་བསྡུས་པའི་ས་དང་པོ་
ནས་བཅུ་པའི་བར་གྱིས་སྒོམ་སྤང་ཉོན་མོངས་བཅུ་དྲུག་གི་ས་བོན་དང་། ཞེས་
སོགས་གསུངས་པས་གྲུབ་པའི་ཕྱིར་ཁོ་ན་རེ། དེ་མི་འཐད་དེ། དེ་དབུ་མའི་
རྣམ་བཤད་ཆེན་མོ་ལས། སྒོམ་སྤང་གི་ཉོན་མོངས་ལྷན་སྐྱེས་ཆེ་འབྲིང་དྲུག་
ས་གཉིས་པ་ནས་བདུན་པའི་བར་གྱིས་སྤོང་བའི་ས་འདིའི་སྤང་བྱ་ལ་དགོངས་
སོ༑ ༑ཞེས་གསུངས་པའི་ཕྱིར་ཟེར།
ཁ་ཅིག མི་འདྲ་སྟེ། དེ་ནི་དབུ་མ་ཐལ་འགྱུར་བའི་ལུགས་ཡིན་ཏེ།
དབུ་མའི་མཐའ་དཔྱོད་ལས། རྣམ་བཤད་ལས། སྒོམ་སྤང་གི་ཉོན་མོངས་
ལྷན་སྐྱེས་ཆེ་འབྲིང་དྲུག་ས་གཉིས་པ་ནས་བདུན་པའི་བར་གྱིས་སྤོང་བའི་ས་
157



ལེགས་བཤད་འོད་དཀར་ཕྲེང་བ།
འདིའི་སྤང་བྱ་ལ་དགོངས་པའི་ཕྱིར་རོ། །ཞེས་གསུངས་པའི་ཕྱིར། །
ཁ་ཅིག གསུང་འདིས་ལུགས་འདི་ལ་ས་དང་པོས་བསྡུས་པའི་སྒོམ་
ལམ་མེད་པར་བསྟན་ཟེར་ཡང་། རྒྱུད་བླའི་རྣམ་བཤད་ལས། ཡོད་པར་
བཤད་པས་དཔྱོད་དོ། །ཞེས་གསུངས་པའི་ཕྱིར་ཟེར། དེ་ནི་མི་འཐད་དེ།
ས་དང་པོའི་སྒོམ་ལམ་འདོད་མི་འདོད་ནི་ཐལ་རང་ལྟ་བུས་གྲུབ་མཐས་འབྱེད་
པ་མིན་གྱི། རྗེ་ཡབ་སྲས་ཀྱིས་བཞེད་པ་མི་འདྲ་བས་འབྱེད་དགོས་པའི་ཕྱིར།
དེ་ལྟར་མ་ཡིན་ན། གསེར་ཕྲེང་ལས། ས་དང་པོ་རབ་ཏུ་དགའ་བའི་རང་
བཞིན་ཚོགས་ཀྱི་སྒྲུབ་པ་ནི་མཐོང་བའི་ལམ་གྱི་བདག་ཉིད་ཅན་ཡིན་ནོ། །ས་
གཉིས་པ་ལ་སོགས་པ་སྒོམ་པའི་ལམ་གྱི་རང་བཞིན་ཡང་ཚོགས་ཀྱི་ངོ་བོ་ཡིན་
ནོ༑ ༑ཞེས་དང་། མཁས་པའི་ཡིད་འཕྲོག་ལས། ཐེག་ཆེན་གྱི་བདེན་པ་
མངོན་རྟོགས། དེ་དང་ཁྱབ་མཉམ་པ་འཛིན་པ་ཆོས་ཀྱི་བདག་མེད། ཆོས་
ཉིད། སྟོང་ཉིད། དེ་བཞིན་ཉིད། ཡང་དག་མཐའ་མངོན་སུམ་དུ་གསར་དུ་
རྟོགས་པའི་ཤེས་རབ་ཀྱིས་དངོས་སུ་ཟིན་པའི་ལམ། ཐེག་ཆེན་གྱི་འཕགས་
ལམ་དང་པོ་ས་དང་པོའི་ཡེ་ཤེས། ཐེག་ཆེན་གྱི་སེམས་བསྐྱེད་ཀྱིས་ཟིན་པའི་
བདེན་པ་མངོན་རྟོགས། ཐེག་ཆེན་གྱི་སྦྱོར་ལམ་རྫོགས་རྗེས་སུ་བྱུང་ཞིང་ཐེག་
ཆེན་གྱི་སྒོམ་ལམ་མ་སྐྱེས་གོང་གི་ཐེག་ཆེན་གྱི་ལམ། ཞེས་སོགས་གསུངས་པ་
འདི་དག་ཡང་ཐལ་འགྱུར་བའི་ལུགས་སུ་བྱེད་དགོས་པས་མི་འཐད་ལ། ཀུན་
ལས་བཏུས་ལས། དེ་ཡང་ས་བཅུ་རྣམས་སུ་སྒོམ་པའི་ལམ་ལ་ཞེས་སོགས་ཀྱིས་
ས་དང་པོས་བསྡུས་པའི་སྒོམ་ལམ་ཡོད་པར་གསལ་བར་བསྟན་པའི་ཕྱིར་རོ། །
158



-
-
ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཡང་ཁ་ཅིག་ན་རེ། དབུ་མ་ཐལ་འགྱུར་བའི་ལུགས་ལ་ས་དང་པོའི་སྒོམ་
ལམ་མི་འདོད་ན་འཐད་དེ། རྣམ་བཤད་ལས། སྒོམ་སྤང་བདེན་འཛིན་ཆེན་
པོའི་ཆེན་པོ་ས་གཉིས་པ་ནས་སྤངས་པར་བཤད་པ་སོགས་ལ་དཔག་ན་རྗེ་རིན་
པོ་ཆེས་ས་དང་པོའི་སྒོམ་ལམ་མི་བཞེད་པར་གསལ་བར་གྲུབ་པའི་ཕྱིར་དང་།
ས་བཅུ་པའི་མདོ་ལས། ས་དང་པོར་སངས་རྒྱས་མང་པོ་ལ་བསྙེན་བཀུར་བྱེད་
ཀྱང་བསྐལ་བའམ་དུས་འདི་ཙམ་བྱེད་ཅེས་མ་བཤད་ལ། ས་གཉིས་པ་སོགས་
ལྷག་མ་དགུའི་སྐབས་སྐབས་སུ་བསྐལ་བ་འབུམ་ཕྲག་སོགས་སུ་བྱེད་དགོས་པར་
གསུངས་པའི་ཕྱིར། རིགས་པས་ཀྱང་གྲུབ་སྟེ། ས་དང་པོ་རྒྱུད་བླ་མའི་རྣམ་
བཤད་ལྟར་བསྐལ་ཆེན་དུ་མར་བྱུང་ན་སྒོམ་ལམ་གཅིག་རུང་ཡང་དེ་ལྟར་མི་
འགོར་བའི་ཕྱིར། དེར་ཐལ། ས་དང་པོ་ནས་ས་གཉིས་པར་འཕོས་པའི་ཡོན་
ཏན་ལ་ཁྱད་པར་བཅུ་འགྱུར་ལས་མ་བྱུང་ལ། ས་གཞན་ལ་ཡོན་ཏན་གྱི་གྲངས་
བརྒྱ་འགྱུར་དུ་སོང་བའི་ཕྱིར། ཞེས་དཔྱོད་ལྡན་གཞན་གྱིས་བཤད་པ་ལྟར་
རང་ལུགས་ལ་འདོད་ན། རྒྱུད་བླ་ཊིཀ་ཆེན་གྱི་གསུང་དེ་ས་དང་པོའི་ཡུན་ལ་
ཇི་ཙམ་མྱུར་ཡང་བསྐལ་ཆེན་བྱེ་བ་འབུམ་ཕྲག་དུ་མ་འགོར་དགོས་པར་འདོད་
ན༑ སྒོམ་ལམ་ཡང་འདོད་དགོས་པའི་དོན་ཡིན་བྱས་ན་རུང་ངོ་། །ཞེས་ཟེར་
བ་སོགས་རྟོག་བཟོས་བཤད་པ་བྱས་པར་མང་བར་སྣང་ངོ༌། །
ཁ་ཅིག ཐེག་ཆེན་གྱི་སྒོམ་ལམ་ལ་དབྱེ་ན། ཟག་བཅས་སྒོམ་ལམ།
ཟག་མེད་སྒོམ་ལམ། མཚན་ཉིད་ཡིན་པར་གྱུར་པའི་ཐེག་ཆེན་སྒོམ་ལམ།
མཚོན་བྱ་ཡིན་པར་གྱུར་པའི་ཐེག་ཆེན་གྱི་སྒོམ་ལམ། མཚན་མཚོན་གང་
159



ལེགས་བཤད་འོད་དཀར་ཕྲེང་བ།
རུང་མ་ཡིན་པར་གྱུར་པའི་ཐེག་ཆེན་གྱི་སྒོམ་ལམ་དང་ལྔ་ཡོད་ཟེར་བ་མི་འཐད་
དེ༑ དབྱེ་བའི་ཚུལ་འདི་དག་གྲངས་ངེས་ཀྱི་དབྱེ་བ་ཡིན་ན། སྒོམ་ལམ་མཐའ་
དག་ཟག་བཅས་སྒོམ་ལམ་དང་། ཟག་མེད་སྒོམ་ལམ་གཉིས་སུ་གྲངས་ངེས་
པའི་ཕྱིར། དབྱེ་སྒོ་ཕྱི་མ་གསུམ་དོན་མེད་ལ། རིགས་ཀྱི་དབྱེ་བ་ཡིན་ན།
ཟག་བཅས་སྒོམ་ལམ་དང་། ཟག་མེད་སྒོམ་ལམ་གང་རུང་དང་རིགས་མི་
གཅིག་པའི་སྒོམ་ལམ་མ་གྲུབ་པས་ཕྱི་མ་གསུམ་དོན་མེད་ལ། ཡུལ་གྱི་གསལ་
བའི་དབྱེ་བ་ཡིན་ན། དབྱེ་སྒོ་དེ་དག་ལས་ཐ་དད་དུ་གྱུར་པའི་ཀ་བ་རྟོགས་པའི་
སྒོམ་ལམ་དང་། བུམ་པ་རྟོགས་པའི་སྒོམ་ལམ་སོགས་མཐའ་ཡས་པའི་ཕྱིར་
དེ་དག་རེ་རེ་ནས་བརྗོད་དགོས་པའི་ཕྱིར་རོ། །དེས་ན་ཡིག་ཚོགས་ཁོ་ནའི་
ཆེད་དུ་སྣང་ངོ༌། །
ཁ་ཅིག སྒོམ་ལམ་ཟག་བཅས་ཟག་མེད་ཟེར་བ་སྤྱིར་ཟག་བཅས་ཟག་
མེད་ལ་བཤད་ཟེར་བ་མི་འཐད་དེ། སྤྱིར་ཟག་བཅས་ཟག་མེད་ལ། སྐབས་
འགའ་ཞིག་ཏུ་ཉོན་མོངས་སྤངས་མ་སྤངས་ལ་བྱེད་པ་དེ་ནི་དགྲ་བཅོམ་པ་ཟག་
པ་ཟད་པ་ཞེས་སོགས་ཀྱི་སྐབས་ནས་བསྟན་པའི་ཟག་བཅས་ཟག་མེད་ཀྱི་འཇོག་
ཚུལ་ཡིན། སྐབས་འགའ་ཞིག་ཏུ་སྤང་བྱའི་གཉེན་པོ་བྱེད་པ་ཟག་མེད་སྤང་
བྱའི་གཉེན་པོ་མི་བྱེད་པ་ཟག་བཅས་སུ་བཤད་པ། ཟག་བཅས་ཟག་པ་མེད་ཆོས་
དང་། །ཞེས་པའི་སྐབས་ནས་བསྟན་པའི་ཟག་བཅས་ཟག་མེད་ཀྱི་འཇོག་ཚུལ་
ཡིན་ལ། འདི་དབུ་མ་བས་གཞུང་དེའི་སྐབས་ནས་བསྟན་པའི་ཟག་བཅས་ཟག་
མེད་ཀྱི་ངོས་འཛིན་ཚུལ་ཡང་ཡིན་ནོ། །སྐབས་འགའ་ཞིག་ཏུ་ཉོན་མོངས་སྤང་
160



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
བྱའི་གཙོ་བོར་བྱེད་མི་བྱེད་ལ་བཤད། དེ་ནི་དེ་ལ་ཐམས་ཅད་ཤེས་པ་ཉིད་ཀྱི་
རྣམ་པ་ནི་ཉམ་ཐོས་དང་བྱང་ཆུབ་སེམས་དཔའི་བྱེ་བྲག་གི་ཞེས་སོགས་ཀྱི་སྐབས་
ནས་བསྟན་པའི་ཟག་བཅས་ཟག་མེད་ཀྱི་འཇོག་ལུགས་ཡིན་ནོ། །ཡང་སྐབས་
འགའ་ཞིག་ཏུ་སྒྲ་དོན་འདྲེས་རུང་དུ་འཛིན་པའི་ཞེན་རིག་དང་བཅས་མ་བཅས་
ལ་བྱེད་ལ། དེ་ནི། འགྲེལ་བཤད་ཚིག་གསལ་ལས། ཟག་པ་དང་བཅས་པ་
དང་ཟག་པ་མེད་པའི་བྱེ་བྲག་ནི་རྣམ་པར་རྟོག་པ་དང་བཅས་པ་དང་དེ་དང་བྲལ་
བ་གཙོ་བོར་གྱུར་པའོ། ཞེས་པའི་སྐབས་ནས་བསྟན་པའི་ཟག་བཅས་ཟག་མེད་
ཀྱི་འཇོག་ཚུལ་ཡིན་ལ། འཇོག་ཚུལ་འདི་དག་དབུ་མ་བའི་ལུགས་ལ་གྲགས་
ཆེ་བས་ཁྱོད་ཀྱིས་སྒོམ་ལམ་ཟག་བཅས་ཟག་མེད་ཀྱི་དོན་སྤྱིར་ཟག་བཅས་ཟག་
མེད་ལ་བྱེད་ཟེར་བ་འདིས། འདི་དག་ལས་གང་ལ་བྱེད་མི་གསལ་བས་སྒོམ་
ལམ་ཟག་བཅས་ཟག་མེད་ཀྱི་དོན་རྟོགས་མི་ནུས་སོ། །དེས་ན། མ་རིག་བག་
ཆགས་ཀྱི་ས་དང་ཟག་མེད་ཀྱི་ལས་ཞེས་པའི་སྐབས་ནས་བསྟན་པའི་ཟག་མེད་
དང་། ཟག་ཟད་ཀྱི་མངོན་ཤེས་ཞེས་པའི་སྐབས་ནས་བསྟན་པའི་ཟག་མེད་
སོགས་ནི་འདིའི་འཇོག་ཚུལ་དང་པོའི་དབང་དུ་བྱས་པ་ཡིན་ནོ། །བར་ཆད་
མེད་ལམ་དང་རྣམ་གྲོལ་ལམ་དང་རྣམ་མཁྱེན་ལྟ་བུ་གསུམ་ལས་དང་པོ་རང་
གི་ངོས་སྐལ་གྱི་སྤང་བྱའི་གཉེན་པོ་བྱེད་པས་ཆ་ནས་ཟག་མེད་དང་། ཕྱི་མ་
གཉིས་ཐག་སྲིང་བའི་གཉེན་པོར་བཤད་པས་འདིའི་འཇོག་ཚུལ་གཉིས་པའི་དབང་
དུ་བྱས་ནས་ཟག་མེད་དུ་བཤད་པ་ཡིན་ནོ། །གཞུང་ཚིག་འགའ་རེ་ལ་བརྟེན་
ནས། སློབ་པའི་རྣམ་གྲོལ་ལམ་དང་། རྣམ་མཁྱེན་ལྟ་བུ་གཉེན་པོར་བཤད་
161



ལེགས་བཤད་འོད་དཀར་ཕྲེང་བ།
པ་མི་འཐད་ཅེས་མགྲིན་པ་བཏེགས་ཏེ་ཀི་ཅོ་སྒྲོག་མཁན་དེང་སང་མང་བར་སྣང་
ངོ་༑ ༑ཉན་ཐོས་སློབ་པ་འཕགས་པའི་རྒྱུད་ཀྱི་གཞི་ཤེས་ཀྱི་རྣམ་པ་ཉེར་བདུན་
ལ་ཉོན་མོངས་པའི་ཟག་པ་མེད་པ་ཞེས་པ་དང་། བྱང་སེམས་འཕགས་པའི་
རྒྱུད་ཀྱི་གཞི་ཤེས་ཀྱི་རྣམ་པ་ཉེར་བདུན་ལ་ཉོན་མོངས་པའི་ཟག་བཅས་ཅེས་བརྗོད་
པ་ནི། འདིའི་འཇོག་ཚུལ་གསུམ་པའི་དབང་དུ་བྱས་པ་ཡིན་ནོ། །རྣམ་དག་
སྒོམ་ལམ་དང་སྒྲུབ་པ་སྒོམ་ལམ་ལྟ་བུ་ཟག་མེད་དང་། མོས་པ་སྒོམ་ལམ་དང་
བསྔོ་བ་སྒོམ་ལམ་སོགས་ཟག་བཅས་སུ་བཤད་པ་ནི་གོང་གི་འཇོག་ཚུལ་བཞི་
པའི་དབང་དུ་བྱས་པ་ཡིན་པ་ནི་རྣམ་བཤད་དང་ཡིག་ཆར་གསལ་བར་ལྟར་
རོ༑ ༑ཤེས་སྒྲིབ་ཀྱི་ཟག་པ་ལ་སྒོ་དྲུག་ཏུ་ཕྱེས་པའི་དེ་དྲུག་པོ་གང་རུང་དང་
བཅས་འབྲེལ་བྱས་མ་བྱས་ཀྱི་སྒོ་ནས་ཟག་བཅས་ཟག་མེད་དུ་བཤད་པ་ཡང་
ཡོད་དེ། དཔེར་ན། མཐའ་དཔྱོད་ལས། ཟག་ཟད་ཀྱི་མངོན་ཤེས་ཟག་
བཅས་ཡིན་པར་ཐལ། ཤེས་སྒྲིབ་ཀྱི་ཟག་པ་དང་བཅས་པའི་ཕྱིར། ཞེས་པ་
ལྟ་བུ་ལ་བྱེད་པའི་ཕྱིར། ཀུན་བཏུས་པའི་ལུགས་ལ་ཉོན་མོངས་པའི་ཟག་པ་
ལ་སྒོ་དྲུག་ཏུ་ཕྱེས་ནས་དེ་དྲུག་པོ་གང་རུང་དང་བཅས་འབྲེལ་བྱས་མ་བྱས་ཀྱི་
སྒོ་ནས་ཟག་བཅས་ཟག་མེད་དུ་འཇོག་པ་གཞུང་ལུགས་ཆེན་མོ་དག་གི་དགོངས་
པ་ཡིན་ལ། སྒོམ་ལམ་ཟག་བཅས་ཟག་མེད་ནི་སྒྲ་དོན་འཛིན་པའི་རྟོག་པ་དང་
བཅས་མ་བཅས་ལ་བྱས་ན་མི་རུང་བ་མེད་སྙམ་ནའང་དཀའ་འགྲེལ་ལས། ཕར་
ཕྱིན་པ་ལྟར་འཕགས་པའི་སྒོམ་ལམ་ལ་ཟག་བཅས་ཀྱི་སྒོམ་ལམ་དང་ཟག་མེད་
ཀྱི་སྒོམ་ལམ་གཉིས་སུ་འཇོག་དཀའ་སྟེ། ཞེས་གསུངས་པས་དཔྱད་དགོས་
162
=



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
སོ༑ ༑འོན་ཀྱང་། ཟག་བཅས་ལ་སྤང་བྱས་ཁྱབ་པར་གསུངས་པ་ནི་ཚིག་
སྡུད་ཡིན་ཏེ། ཉོན་མོངས་པའི་ཟག་བཅས་ལ་སྤང་བྱས་ཁྱབ་ཅེས་པའི་དོན་
ཡིན་པའི་ཕྱིར། དེར་ཐལ། མཐའ་དཔྱོད་ལས། ཉོན་མོངས་པའི་ཟག་
བཅས་ཡིན་ན། སྤང་བྱ་ཡིན་པས་ཁྱབ་པ་སྐབས་གཉིས་པའི་རྣམ་བཤད་ལས་
གསུངས་པའི་ཕྱིར། ཞེས་གསུངས་པའི་ཕྱིར། དེའི་ཐད་ཀྱི་རྣམ་བཤད་ལས།
མངོན་པ་ཀུན་ལས་བཏུས་སུ་ཟག་བཅས་ལ་སྤང་བྱས་ཁྱབ་པར་བཤད་པ་ཤེས་
བྱེད་དུ་བྱེད་པ་ནི་འབྲེལ་བ་མེད་དེ། དེ་ནི་ཉོན་མོངས་པའི་ཟག་བཅས་ཡིན་
པས་སོ། །ཞེས་གསུངས་པའི་ཕྱིར། སྒོ་དྲུག་ཏུ་ཕྱེ་ཚུལ་ནི། ཟག་པའི་བདག་
ཉིད། ཟག་པ་དང་འབྲེལ་བ། ཟག་པས་བཅིངས་པ། ཟག་པའི་རྗེས་སུ་མཐུན་
པ༑ ཟག་པའི་རྗེས་སུ་འབྲེལ་བ། ཟག་པའི་རྒྱུ་ལས་བྱུང་བ་རྣམས་སོ། །རྩ་
ཉོན་དང་ཉེ་བའི་ཉོན་མོངས་སོགས་ཟག་པའི་ངོ་བོ་རྣམས་དང་པོ་དང་། རྩ་
བ་དང་ཉེ་བའི་ཉོན་མོངས་རྣམས་དང་མཚུངས་ལྡན་གྱི་སེམས་སེམས་བྱུང་དང་།
བདག་རྐྱེན་མིག་དབང་སོགས་གཉིས་པ་ཡིན། ཡང་སྲིད་འཕེན་བྱེད་ཀྱི་དགེ་
བ་ཟག་བཅས་ལྟ་བུ་གསུམ་པ་ཡིན་པའི་ཕྱིར། ས་གོང་མའི་སོ་སོ་སྐྱེ་བོ་ལྟ་བུ་
བཞི་པ་ཡིན། གང་ལ་དམིགས་ནས་ཉོན་མོངས་སྐྱེ་བའི་དམིགས་པ་རྣམས་
ལྔ་པ་ཡིན། ལྷག་བཅས་དགྲ་བཅོམ་པའི་རྒྱུད་ཀྱི་ཉེར་ལེན་གྱི་ཕུང་པོ་ལྟ་བུ་དྲུག་
པ་ཡིན་ལ་རྒྱས་པར་ཀུན་བཏུས་རྩ་འགྲེལ་ལས་ཤེས་པར་བྱ་ཞིང་། འོན་ཀྱང་།
ལུགས་འདིར་ཉོན་མོངས་པའི་ཟག་བཅས་ལ་སྤང་བྱས་ཁྱབ་ཀྱང་ཟག་བཅས་
ལ་སྤང་བྱས་མ་ཁྱབ་པས། ཉོན་མོངས་པའི་ཟག་པ་ལ་སྒོ་དྲུག་ཏུ་ཕྱེ་བའི་དྲུག་
163



ལེགས་བཤད་འོད་དཀར་ཕྲེང་བ།
པོ་གང་རུང་དང་བཅས་འབྲེལ་བྱས་པས་ཟག་བཅས་སུ་འཇོག་ཀྱང་། ཉོན་
མོངས་པའི་ཟག་བཅས་སུ་མི་འཇོག་གོ། །དེ་ན་དེ་དྲུག་པོ་གང་རུང་དང་བཅས་
འབྲེལ་བྱས་པས་ཆོས་ཡིན་ན། ཟག་བཅས་ཡིན་པས་ཁྱབ་ཀྱང་སྤང་བྱ་ཡིན་
པས་མ་ཁྱབ་ཅེས་ཁས་བླངས་པར་བྱའོ། །
ཁ་ཅིག ས་གཉིས་པ་པའི་རྒྱུད་ཀྱི་ཐེག་ཆེན་སེམས་བསྐྱེད་ཐེག་ཆེན་
གྱི་སྒོམ་ལམ་ཟག་བཅས་ཡིན་ཀྱང་། ཟག་བཅས་སུ་གྱུར་པའི་ཐེག་ཆེན་གྱི་
སྒོམ་ལམ་མིན་ཟེར་བ་མི་འཐད་དེ། དེ་ཟག་བཅས་སུ་གྱུར་པའི་སྒོམ་ལམ་
ཡིན་པའི་ཕྱིར་ཏེ། དེ་ཟག་བཅས་ཀྱི་ཤེས་པ་ཡིན་པའིཕྱིར། དེར་ཐལ། དེ་
ཟག་བཅས་ཀྱི་ལམ་ཡིན་པའི་ཕྱིར་ཏེ། དེ་ཟག་བཅས་ཀྱི་སྒོམ་ལམ་ཡིན་པའི་
ཕྱིར་རོ། །
ཁ་ཅིག བྱང་སེམས་སྒོམ་ལམ་པའི་རྒྱུད་ཀྱི་ཐེག་ཆེན་སེམས་བསྐྱེད་
ཆོས་ཅན། ཟག་མེད་ཡིན་པར་ཐལ། ལམ་བདེན་ཡིན་པའི་ཕྱིར། དེར་
ཐལ། མཛོད་ལས། ཟག་མེད་ལམ་གྱིས་བདེན་པ་དང་། །ཞེས་གསུངས་
པའི་ཕྱིར། ཞེས་ཟེར་བ་མི་འཐད་དེ། ལམ་བདེན་ལ་ཟག་མེད་ཀྱིས་ཁྱབ་
པ་མཛོད་པའི་ལུགས་ཡིན་པའི་ཕྱིར། དེར་ཐལ། མཐའ་དཔྱོད་ལས། དེ་
ནི་མཛོད་པའི་ལུགས་ཡིན་གྱི་རིང་ལུགས་ལ་ཐེག་ཆེན་གྱི་མོས་པ་སྒོམ་ལམ་ཟག་
བཅས་སུ་ཁས་ལེན་པའི་ཕྱིར། ཞེས་གསུངས་པའི་ཕྱིར། བྱེ་སྨྲའི་ལུགས་
ལ་ཟག་བཅས་ཟག་མེད་ཀྱི་དོན་ནི། དམིགས་པ་དང་མཚུངས་ལྡན་གང་རུང་
གི་སྒོ་ནས་ཟག་པ་རྒྱས་སུ་རུང་མི་རུང་གི་སྒོ་ནས་འཇོག་སྟེ། མཛོད་ལས། ལམ་
164



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
མ་གཏོགས་པའི་འདུས་བྱས་རྣམས། །ཟག་བཅས་གང་ཕྱིར་དེ་དག་ལས། །ཟག་
རྣམས་ཀུན་ཏུ་རྒྱས་པར་འགྱུར། །ཞེས་གསུངས་པའི་ཕྱིར། །
རྣམ་བཀྲའི་གཟུགས་བརྙན་མིན་ཡང་རིགས་ལམ་བཀྲ། །རྣོ་ངར་རལ་
གྲི་མིན་ཡང་རིགས་ལམ་རྣོ། །མི་འགྱུར་ལྷུན་པོ་མིན་ཡང་དམ་བཅའ་
བརྟན། །རིགས་པའི་དབང་ཕྱུག་མིན་ཡང་རིགས་ལམ་སྤྲོ། །ཞེས་བྱ་བ་ནི་
ཉམས་དགའ་བའི་གཏམ་མོ། །
ཐེག་ཆེན་གྱི་སའི་རྣམ་གཞག་བྱེ་བྲག་ཏུ་བཤད་པ།
ཐེག་ཆེན་གྱི་སའི་རྣམ་གཞག་བྱེ་བྲག་ཏུ་བཤད་པ་ལ་གཉིས། སྤྱིའི་དོན་
དང་། མཐའ་དཔྱད་པའོ། །
དང་པོ་ནི། སྤྱིར་སའི་སྐད་དོད་དུ་བྷ་མི་ཞེས་པ་འབྱུང་ལ། ངེས་ཚིག་
བརྣན་པའི་དབང་དུ་བྱས་ནས་རབ་ཏུ་དགའ་བ་ལ་སོགས་པའི་ཐེག་པ་ཆེན་པོའི་
ལམ་རྣམས་ལ་ས་ཞེས་བརྗོད་པའི་རྒྱུ་མཚན་ཡོད་དེ། གདུལ་བྱ་འབྱུང་བོ་དཔག་
ཏུ་མེད་པའི་ཉོན་མོངས་པ་དང་ཤེས་བྱའི་སྒྲིབ་པ་གཉིས་ཀྱི་འཇིགས་པ་མེད་པའི་
རྟེན་བྱེད་པ་དང་། ཡོན་ཏན་གོང་ནས་གོང་དུ་འཕེལ་བར་བྱེད་པའི་རྟེན་བྱེད་
པས་ན་དེ་ལྟར་བརྗོད་པའི་ཕྱིར་ཏེ། མདོ་སྡེ་རྒྱན་ལས། འབྱུང་བོ་དཔག་མེད་
འཇིགས་མེད་ཕྱིར། །དཔག་ཏུ་མེད་པ་དེ་དག་ལ། །ཕྱི་ཕྱིར་གོང་དུ་འགྲོ་ལྡན་
ཕྱིར། །དེ་དག་ཉིད་ནི་སར་འདོད་དོ། །ཞེས་གསུངས་པའི་ཕྱིར། དེས་ན་
རང་གི་འབྲས་བུར་གྱུར་པའི་ཡོན་ཏན་དུ་མའི་གཞི་རྟེན་དུ་གྱུར་པའི་ཐེག་ཆེན་
ལམ་ཞུགས་ཀྱི་མངོན་རྟོགས་དེ། ཐེག་ཆེན་གྱི་སའི་མཚན་ཉིད། དབྱེ་ན།
165



ལེགས་བཤད་འོད་དཀར་ཕྲེང་བ།
ཐེག་ཆེན་སོ་སྐྱེས་ཀྱི་ས་དང་། ཐེག་ཆེན་འཕགས་པའི་ས་གཉིས། དང་པོ་
ལ་བྱང་སེམས་ཀྱི་ཚོགས་སྦྱོར་གཉིས་ཡོད་པ་སྔར་ཐེག་ཆེན་གྱི་ལམ་གྱི་སྐབས་
སུ་བཤད་ཟིན་ཏོ། །འཇིག་རྟེན་ལས་འདས་པའི་བརྩེ་བ་ཁྱད་པར་ཅན་གྱིས་
ཟིན་པའི་མངོན་རྟོགས་གང་ཞིག རང་གི་འབྲས་བུར་གྱུར་པའི་ཡོན་ཏན་དུ་
མའི་གཞི་རྟེན་དུ་གྱུར་པའི་བྱང་སེམས་འཕགས་པའི་མངོན་རྟོགས། སྐབས་
འདིར་དངོས་སུ་བསྟན་པའི་སའི་མཚན་ཉིད། དབྱེ་གཞི་བྱང་སེམས་འཕགས་
པའི་ས་ལས་ཕྱེ་བའི་སྔ་ཕྱི་རྒྱུ་འབྲས་ཡིན་པས་དངོས་པོ་ཐ་དད་པ་བཅུ་ཡོད་དེ།
ས་དང་པོ་རབ་ཏུ་དགའ་བ། གཉིས་པ་དྲི་མ་མེད་པ། གསུམ་པ་འོད་བྱེད་པ།
བཞི་པ་འོད་འཕྲོ་བ། ལྔ་པ་སྦྱངས་དཀའ་བ། དྲུག་པ་མངོན་དུ་གྱུར་པ། བདུན་
པ་རིང་དུ་སོང་བ། བརྒྱད་པ་མི་གཡོ་བ། དགུ་པ་ལེགས་པའི་བློ་གྲོས། བཅུ་
པ་ཆོས་ཀྱི་སྤྲིན་རྣམས་སུ་ཡོད་པའི་ཕྱིར། ཕར་ཕྱིན་བཅུའི་ནང་ནས་སྦྱིན་པའི་
ཕར་ཕྱིན་གྱི་ཉམས་ལེན་ཆེས་ལྷག་པས་ཟིན་པའི་རིགས་སུ་གནས་པའི་ས་དང་
པོའི་ཡེ་ཤེས་དེ། ས་དང་པོ་རབ་ཏུ་དགའ་བའི་མཚན་ཉིད། དེ་བཞིན་དུ་གཉིས་
པ་ནས་བཅུ་པའི་བར་རིགས་འགྲེའོ། །ས་དང་པོ་རབ་ཏུ་དགའ་བ་ལ་དབྱེ་ན།
མཉམ་བཞག་ཡེ་ཤེས་དང་། རྗེས་ཐོབ་ཡེ་ཤེས་གཉིས། མཉམ་བཞག་ཡེ་
ཤེས་ལ་དབྱེ་ན། ས་དང་པོའི་བར་ཆད་མེད་ལམ། རྣམ་གྲོལ་ལམ། དེ་
གཉིས་གང་རུང་མ་ཡིན་པའི་མཉམ་བཞག་ཡེ་ཤེས་དང་གསུམ། རྒྱས་པར་
ཐེག་ཆེན་གྱི་ལམ་གྱི་སྐབས་སུ་བཤད་ཟིན་ཏོ། །ས་བཅུ་སོ་སོའི་ངེས་ཚིག་ནི།
ས་དང་པོ་ཆོས་ཅན། ཁྱོད་ལ་རབ་ཏུ་དགའ་བ་ཞེས་བརྗོད་པའི་རྒྱུ་མཚན་ཡོད་
166



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
དེ༑ ས་དང་པོ་ནས་རྫོགས་པའི་བྱང་ཆུབ་ལ་ཉེ་བ་དང་། སེམས་ཅན་གྱི་དོན་
འགྲུབ་པར་མཐོང་བ་ན་དགའ་བ་ཁྱད་པར་ཅན་སྐྱེ་བས་ན་དེ་ལྟར་བརྗོད་པའི་
ཕྱིར་ཏེ། མདོ་སྡེ་རྒྱན་ལས། བྱང་ཆུབ་ལ་ནི་ཉེ་བ་དང་། །སེམས་ཅན་དོན་
འགྲུབ་མཐོང་བ་ལ། །རབ་ཏུ་དགའ་བ་སྐྱེ་འགྱུར་ཏེ། །དེ་ཕྱིར་རབ་དགའ་
ཞེས་བརྗོད་དོ། །ཞེས་གསུངས་པའི་ཕྱིར། ས་གཉིས་པ་ཆོས་ཅན། ཁྱོད་ལ་
དྲི་མ་མེད་པ་ཞེས་བརྗོད་པའི་རྒྱུ་མཚན་ཡོད་དེ། ས་གཉིས་པ་ནས་འཆལ་བའི་
ཚུལ་ཁྲིམས་དང་ཐེག་དམན་ཡིད་བྱེད་ཀྱི་རྩོལ་བའི་དྲི་མ་དང་བྲལ་བའི་རྒྱུ་མཚན་
གྱིས་དེ་ལྟར་བརྗོད་པའི་ཕྱིར་ཏེ། དེ་ཉིད་ལས། འཆལ་ཚུལ་རྩོལ་བའི་དྲི་
བྲལ་ཕྱིར། །དྲི་མ་མེད་པའི་ས་ཞེས་བྱ། །ཞེས་གསུངས་པའི་ཕྱིར། ས་
གསུམ་པ་ཆོས་ཅན། ཁྱོད་ལ་འོད་བྱེད་པ་ཞེས་བརྗོད་པའི་རྒྱུ་མཚན་ཡོད་དེ།
ས་གསུམ་པ་ནས་ལུས་སྲོག་ལ་མི་ལྟ་བར་རང་ཉིད་ཀྱིས་ཀྱང་ལུང་གི་ཆོས་འཚོལ་
བ་ལ་འབད་ཅིང་གདུལ་བྱ་གཞན་རྣམས་ཆོས་ཀྱི་སྣང་བས་ཚིམ་པར་བྱེད་པའི་
རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། དེ་ཉིད་ལས། ཆོས་ཀྱི་སྣང་བ་
ཆེན་པོ་ནི། །བྱེད་པའི་ཕྱིར་ན་འོད་བྱེད་པའོ། །ཞེས་གསུངས་པའི་ཕྱིར། ས་
བཞི་པ་ཆོས་ཅན། ཁྱོད་ལ་འོད་འཕྲོ་བ་ཞེས་བརྗོད་པའི་རྒྱུ་མཚན་ཡོད་དེ། ས་
བཞི་པར་བྱང་ཆུབ་ཀྱི་ཕྱོགས་དང་མཐུན་པའི་ཆོས་དང་ལྡན་པའི་སྒོ་ནས་རང་
གི་ངོས་སྐལ་གྱི་སྒྲིབ་པ་སྲེག་པར་བྱེད་པའི་ཡེ་ཤེས་ཀྱི་འོད་མེ་ལྟར་འཕྲོ་བའི་
རྒྱུ་མཚན་གྱིས་དེ་ལྟར་བརྗོད་ཕྱིར། དེ་ཉིད་ལས། འདིར་ནི་བྱང་བྱང་ཆུབ་
ཕྱོགས་མཐུན་ཆོས། །རབ་ཏུ་སྲེག་བྱེད་འོད་ལྟ་བུ། །དེ་དང་ལྡན་ཕྱིར་ས་དེ་
167



-
-
-
ལེགས་བཤད་འོད་དཀར་ཕྲེང་བ།
ནི༑ ༑གཉིས་པོ་སྲེག་པའི་འོད་འཕྲོ་ཅན། །ཞེས་སོ། །ས་ལྔ་པ་ཆོས་ཅན།
ཁྱོད་ལ་སྦྱངས་དཀའ་བ་ཞེས་བརྗོད་པའི་རྒྱུ་མཚན་ཡོད་དེ། སེམས་ཅན་སྨིན་
པར་བྱེད་པ་དང་དེ་བྱེད་པའི་ཚེ་གདུལ་བྱའི་ལོག་སྒྲུབ་བཟོད་པར་དཀའ་བ་དེ་
ལ་བློ་ལྡན་བྱང་ཆུ་སེམས་དཔའ་ས་བཞི་པ་མན་ཆད་ཀྱིས་སྦྱོང་དཀའ་བ་ཡིན་
པ་ལ་ས་ལྔ་པ་འདིར་དེ་སྦྱོང་ནུས་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་
ཏེ༑ དེ་ཉིད་ལས། སེམས་ཅན་རྣམས་ཡོངས་སྨིན་བྱེད་ཅིང་། །རང་གི་
སེམས་ཀྱང་སྲུང་བའི་ཕྱིར། །བློ་ལྡན་རྣམས་ཀྱིས་སྦྱངས་དཀའ་བ། །དེ་
ཕྱིར་སྦྱངས་དཀའ་ཞེས་བྱའོ། །ཞེས་སོ། །ས་དྲུག་པ་ཆོས་ཅན། ཁྱོད་ལ་
མངོན་དུ་གྱུར་པའི་ས་ཞེས་བརྗོད་པའི་རྒྱུ་མཚན་ཡོད་དེ། རྟེན་འབྲེལ་ལུགས་
འབྱུང་དུ་བསྒོམས་པས་འཁོར་བ་ལས་ལྡོག་པ་མངོན་དུ་གྱུར། རྟེན་འབྲེལ་
ལུགས་ལྡོག་ཏུ་བསྒོམས་པས་མྱང་འདས་ལ་མངོན་དུ་གྱུར་པའི་རྒྱུ་མཚན་གྱིས་
དེ་ལྟར་བརྗོད་པའི་ཕྱིར་ཏེ། དེ་ཉིད་ལས། ཤེས་རབ་ཕ་རོལ་ཕྱིན་རྟེན་
ནས། །འཁོར་བ་དང་ནི་མྱ་ངན་འདས། །གཉིས་འདིར་མངོན་དུ་གྱུར་པའི་
ཕྱིར། །མངོན་དུ་གྱུར་པའི་ས་ཞེས་བཤད། །ཅེས་སོ། །ས་བདུན་པ་ཆོས་
ཅན། ཁྱོད་ལ་རིང་དུ་སོང་བའི་ས་ཞེས་བརྗོད་པའི་རྒྱུ་མཚན་ཡོད་དེ། ལམ་
རིང་དུ་བསྒོམ་པ་ལ་བརྟེན་ནས་མཚན་བཅས་རྩོལ་བཅས་ཀྱི་ལམ་མཐར་ཐུག་
པ་དང་། བགྲོད་པ་གཅིག་པའི་ལམ་གཉིས་འབྲེལ་བའི་རྒྱུ་མཚན་གྱིས་དེ་ལྟར་
བརྗོད་པའི་ཕྱིར་ཏེ། དེ་ཉིད་ལས། བགྲོད་གཅིག་ལམ་དང་འབྲེལ་བའི་
ཕྱིར། །རིང་དུ་སོང་བའི་སར་འདོད་དོ། །ཞེས་སོ། །ས་བརྒྱད་པ་ཆོས་
168



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཅན། ཁྱོད་ལ་མི་གཡོ་བ་ཞེས་བརྗོད་པའི་རྒྱུ་མཚན་ཡོད་དེ། མཚན་མ་དང་
བཅས་པའི་འདུ་ཤེས་དང་མཚན་མེད་རྩོལ་བཅས་ཀྱི་འདུ་ཤེས་གཉིས་ཀྱིས་གཡོ་
བ་མེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། དེ་ཉིད་ལས། འདུ་
ཤེས་གཉིས་ཀྱིས་མི་གཡོའི་ཕྱིར། །མི་གཡོའི་ས་ཞེས་ངེས་པར་བརྗོད། །ཅེས་
སོ༑ ༑ས་དགུ་པ་ཆོས་ཅན། ཁྱོད་ལ་ལེགས་པའི་བློ་གྲོས་ཞེས་བརྗོད་པའི་རྒྱུ་
མཚན་ཡོད་དེ། སོ་སོ་ཡང་དག་པར་རིག་པའི་བློ་གྲོས་ཞེས་བརྗོད་པའི་བཟོད་
པ་ཐོབ་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། དེ་ཉིད་ལས། སོ་སོ་
ཡང་དག་རིག་བློ་བཟང་། །ས་དེ་ལེགས་པའི་བློ་གྲོས་ཡིན། །ཞེས་སོ། །ས་
བཅུ་པ་ཆོས་ཅན། ཁྱོད་ལ་ཆོས་ཀྱི་སྤྲིན་ཞེས་བརྗོད་པའི་རྒྱུ་མཚན་ཡོད་དེ། ནམ་
མཁའ་ལ་ཆར་སྤྲིན་འཁྲིགས་ཏེ་ཆར་བབས་ནས་འཇིག་རྟེན་གྱི་ལོ་ཏོག་རྒྱས་
པར་བྱེད་པ་ལྟར་བྱང་ཆུབ་སེམས་དཔའ་ས་བཅུ་པ་བའི་ཤེས་རྒྱུད་ནམ་མཁའ་
དང་འདྲ་བ་ལས་གཟུངས་དང་ཏིང་ངེ་འཛིན་ལ་སོགས་པའི་ཆོས་ཀྱི་སྤྲིན་
འཁྲིགས་ནས་ཆོས་ཀྱི་ཆར་བབས་ཏེ། གདུལ་བྱའི་རྒྱུད་ཀྱི་དགེ་བའི་ལོ་ཏོག་
ཕུན་སུམ་ཚོགས་པ་རྒྱས་པར་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་
ཏེ༑ དེ་ཉིད་ལས། སྤྲིན་བཞིན་གཉིས་ཀྱིས་ནམ་མཁའ་ཆོས། །ཁྱད་པའི་
ཕྱིར་ན་ཆོས་ཀྱི་སྤྲིན། །ཞེས་གསུངས་པའི་ཕྱིར། མདོར་ན་ཐེག་ཆེན་འཕགས་
པའི་མངོན་རྟོགས་རྣམས་ཆོས་ཅན། ཁྱོད་ལ་ས་ཞེས་བརྗོད་པའི་རྒྱུ་མཚན་
ཡོད་དེ། རང་གི་འབྲས་བུར་གྱུར་པའི་ཡོན་ཏན་དུ་མའི་གཞི་རྟེན་བྱེད་པའི་
རྒྱུ་མཚན་གྱིས་དེ་ལྟར་བརྗོད་པའི་ཕྱིར། ས་བཅུ་པོ་རེ་རེ་ལ་ཕར་ཕྱིན་བཅུ་
169



ལེགས་བཤད་འོད་དཀར་ཕྲེང་བ།
རིམ་པ་བཞིན་ཤས་ཆེ་བ་ནི་ཁྱད་པར་ཅན་དང་། དེ་རེ་རེ་ལ་ཐམས་ཅད་ཀྱང་
སྒྲུབ་པ་ནི་ཁྱད་པར་མེད་པ་སྟེ། དབུས་མཐའ་ལས། ཁྱད་པར་ཅན་དང་ཁྱད་
མེད་ནི། །ས་བཅུ་དག་ནི་ཤེས་པར་བྱ། །ཞེས་སོ། །གཞན་ཡང་འདི་ལྟར་
ས་དང་པོར་ཆོས་ཉིད་རྟོགས་ནས་གཉིས་པར་ཚུལ་ཁྲིམས་དང་། གསུམ་པར་
ཏིང་ངེ་འཛིན་དང་། དེ་ནས་ས་བཞི་པ་དང་། ས་ལྔ་པ་དང་། ས་དྲུག་པ་
གསུམ་དུ་ཤེས་རབ་ལ་སློབ་སྟེ། དེ་ཡང་བཞི་པར་ཕྱོགས་མཐུན་ལ་མཁས་
པའི་ཤེས་རབ་དང་། ལྔ་པ་དྲུག་པར་ནི་ཤེས་རབ་ཀྱི་ཡུལ་གཉིས་ཏེ་ཆོས་ཀྱི་
དེ་ཉིད་བདེན་བཞི་དང་། མ་རིག་པ་དང་རིག་པ་ལ་སོགས་པ་སྟེ་རྟེན་འབྲེལ་
ལུགས་མཐུན་དང་ལུགས་མི་མཐུན་ལ་རིམ་བཞིན་མཁས་པའི་སྐབས་ཏེ། མདོ་
སྡེ་རྒྱན་ལས། ཆོས་ཉིད་རབ་ཏུ་རྟོགས་ནས་འདིར། །ལྷག་པའི་ཚུལ་ཁྲིམས་
ལྷག་སེམས་དང་། །ལྷག་པའི་ཤེས་རབ་ལ་རྗེས་སློབ། །ཤེས་རབ་སྤྱོད་ཡུལ་
གཉིས་ཡིན་ཏེ། །ཆོས་ཀྱི་དེ་ཉིད་དང་དེ་ནི། །མི་ཤེས་ཤེས་སོགས་འཇུག་པ་
ཉིད། །ཅེས་གསུངས་པའི་ཕྱིར། ས་ལྷག་མ་ས་བདུན་པ་དང་བརྒྱད་པ་དགུ་
པ་བཅུ་པ་བཞི་དེ་གསུམ་ལ་བསླབས་པའི་འབྲས་བུ་འགྲུབ་པ་ཡིན་ཏེ། ས་བདུན་
པར་དེ་གསུམ་ལ་བསླབས་པའི་མཚན་མེད་རྩོལ་བཅས་ཀྱི་ཡོན་ཏན་དང་། བརྒྱད་
པར་འབད་རྩོལ་རགས་པ་ཞི་བས་ཞིང་དག་པ་དང་། དགུ་པར་སོ་རིག་རྗེས་
མཐུན་པས་སེམས་ཅན་སྨིན་པར་འགྲུབ་པ་དང་། བཅུ་པར་ལས་ལ་དབང་
བས་ཏིང་ངེ་འཛིན་དང་གཟུངས་ཀྱི་སྒོའི་འབྲས་བུ་ཐོབ་པ་ཡིན་ཏེ། མདོ་སྡེ་
རྒྱན་ལས། མཚན་མེད་འདུ་བྱེད་དང་བཅས་པར། །གནས་པ་འབྲས་བུ་དང་
j70



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
པོ་ཡིན། །དེ་ཉིད་མངོན་འདུ་བྱེད་མེད་དང་། །ཞིང་ནི་རྣམ་པར་དག་པ་
དག །འབྲས་བུ་གཉིས་པར་འདོད་པ་ཡིན། །སེམས་ཅན་སྨིན་པ་འགྲུབ་ཉིད་
དང་། །ཏིང་ངེ་འཛིན་དང་གཟུངས་རྣམས་ནི། །འགྲུབ་པ་འབྲས་བུ་དམ་པ་
ཡིན། །འབྲས་བུ་རྣམ་པ་འདི་བཞི་ནི། །ས་བཞི་པོ་ལ་ཡང་དག་བརྟེན། །ཞེས་
གསུངས་པའི་ཕྱིར། གཞན་ཡང་། ས་དང་པོར་ཕུང་པོའི་རྟེན་ཆོས་ཉིད་རྟོགས་
ནས། ས་གཉིས་པར་ཚུལ་ཁྲིམས་ཀྱི་ཕུང་པོ་ཡོངས་སུ་སྦྱོང་། ས་གསུམ་
པར་ཏིང་ངེ་འཛིན་གྱི་ཕུང་པོ་དང་། ས་བཞི་པ་ལྔ་པ་དྲུག་པ་གསུམ་དུ་ཤེས་
རབ་ཀྱི་ཕུང་པོ་སྦྱོང་བ་དང་། ས་བདུན་པ་དང་བརྒྱད་པ་དགུ་པ་བཅུ་པ་བཞིར་
རིམ་པ་བཞིན་དུ་མཚན་མེད་རྩོལ་བཅས་ཀྱི་ཡོན་ཏན་ནམ་འབྲས་བུ་སོགས་བཞི་
ཐོབ་པ་ལ་བར་དུ་གཅོད་བྱེད་ཀྱི་གེགས་བཞི་དང་། སངས་རྒྱས་ཀྱི་སར་ཐོགས་
སྒྲིབ་སྦྱངས་པས་རིམ་པ་ལྟར་རྣམ་པར་གྲོལ་བ་དང་། རྣམ་པར་གྲོལ་བའི་ཡེ་
ཤེས་གཟིགས་པ་དག་པའི་ཕུང་པོ་སྟེ་ཟག་མེད་ཀྱི་ཕུང་པོ་ལྔ་སྦྱོང་བ་ཡིན་ཏེ། མདོ་
སྡེ་རྒྱན་ལས། ཆོས་ཉིད་རབ་ཏུ་རྟོགས་ནས་འདིར། །ཚུལ་ཁྲིམས་ཀྱིས་ནི་
ཕུང་པོ་སྦྱོང་། །དེ་ཡི་འོག་ཏུ་ཏིང་འཛིན་དང་། །ཤེས་རབ་ཕུང་པོ་རྣམ་པར་
སྦྱོང་། དེ་ལས་གཞན་པ་དག་ལ་ནི། །སྒྲིབ་རྣམ་བཞི་དང་ཐོགས་པ་ཡི། །སྒྲིབ་
པ་ལས་ནི་རྣམ་གྲོལ་དང་། །གྲོལ་བའི་ཡེ་ཤེས་རྣམ་པར་སྦྱོང་། །ཞེས་གསུངས་
པའི་ཕྱིར། ས་བཅུ་པོ་རེ་རེ་ལ་ཡོན་ཏན་གྱི་གྲངས་འཕེལ་ཚུལ་ནི། ས་དང་
པོའི་རྗེས་ཐོབ་ཀྱི་སྐབས་སུ་སྐད་ཅིག་མ་གཅིག་ལ་སངས་རྒྱས་བརྒྱའི་ཞལ་མཐོང་
བ་དང་། དེ་དག་གི་བྱིན་གྱིས་རླབས་པ་ཤེས་པ་ཐོབ་པ། སངས་རྒྱས་ཀྱི་ཞིང་
17j



ལེགས་བཤད་འོད་དཀར་ཕྲེང་བ།
བརྒྱར་འགྲོ་ནུས་པ། སངས་རྒྱས་ཀྱི་ཞིང་བརྒྱ་སྣང་བར་བྱེད་ནུས་པ། འཇིག་
རྟེན་གྱི་ཁམས་མི་འདྲ་བ་བརྒྱ་གཡོ་བར་བྱེད་ནུས་པ། བསྐལ་བ་བརྒྱར་གནས་
ནུས་པ། བསྐལ་བརྒྱའི་སྔོན་དང་ཕྱི་མའི་མཐའ་ལ་ཡང་དག་པར་ཡེ་ཤེས་ཀྱི་
གཟིགས་པ་འཇུག་ནུས་པ། ཏིང་ངེ་འཛིན་མི་འདྲ་བ་བརྒྱ་ལ་སྙོམས་པར་འཇུག་
ནུས་པ། ཆོས་ཀྱི་སྒོ་མོ་མི་འདྲ་བ་བརྒྱ་འབྱེད་ནུས་པ། སེམས་ཅན་བརྒྱ་སྨིན་
པར་བྱེད་ནུས་པ། རང་གི་ལུས་བརྒྱར་སྤྲུལ་ནུས་པ། རང་གི་ལུས་རེ་རེའི་
འཁོར་དུ་བྱང་སེམས་འཕགས་པ་བརྒྱ་བརྒྱས་བསྐོར་བ་བྱེད་ནུས་པ་ནས་བཟུང་
སྟེ༑ ས་གཉིས་པར་དེ་འདྲའི་ཡོན་ཏན་སྟོང་ཕྲག་སྡེ་ཚན་བཅུ་གཉིས། ས་
གསུམ་པར་འབུམ་ཕྲག་བཅུ་གཉིས། ས་བཞི་པར་བྱེ་བ་བརྒྱ་ཕྲག་བཅུ་གཉིས།
ས་ལྔ་པར་བྱེ་བ་སྟོང་ཕྲག་བཅུ་གཉིས། ས་དྲུག་པར་བྱེ་བ་འབུམ་ཕྲག་བཅུ་གཉིས།
ས་བདུན་པར་བྱེ་བ་ཕྲག་ཁྲིག་འབུམ་ཕྲག་བཅུ་གཉིས། ས་བརྒྱད་པར་སྟོང་
གསུམ་གྱི་རྡུལ་ཕྲ་རབ་ཀྱི་གྲངས་དང་མཉམ་པའི་ཡོན་ཏན་སྡེ་ཚན་བཅུ་གཉིས།
ས་དགུ་པར་སྟོང་གསུམ་འབུམ་ཕྲག་བཅུའི་རྡུལ་ཕྲ་རབ་ཀྱི་གྲངས་དང་མཉམ་
པའི་ཡོན་ཏན་སྡེ་ཚན་བཅུ་གཉིས། ས་བཅུ་པར་སངས་རྒྱས་ཀྱི་ཞིང་བརྗོད་
དུ་མེད་པའི་ཡང་བརྗོད་དུ་མེད་པའི་རྡུལ་ཕྲ་རབ་ཀྱི་གྲངས་དང་མཉམ་པའི་ཡོན་
ཏན་སྡེ་ཚན་བཅུ་གཉིས་ཐོབ་པ་ཡིན་ནོ། །
སྤྱིར་བྱང་ཆུབ་སེམས་དཔའི་སྐྱེ་བ་འཛིན་ཚུལ་ལ་གཉིས། དབང་དང་།
རྣམ་སྨིན་གྱི་སྐྱེས་པ་འཛིན་ཚུལ་ལོ། །དང་པོ་ནི། བྱང་སེམས་མོས་སྤྱོད་
པ་རྣམས་འདོད་པར་སྐྱེ་བ་ལས་ཀྱི་དབང་དང་། བྱང་སེམས་འཕགས་པ་རྣམས་
172



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
དུད་འགྲོ་སོགས་གནས་དམན་པ་རྣམས་སུ་སྐྱེ་བ་སྨོན་ལམ་དང་། བསམ་གཏན་
གྱི་དབང་གིས་གཟུགས་ཁམས་སུ་སྐྱེ་བ་བཟློག་ནས་འདོད་པར་སྐྱེ་བ་ཏིང་ངེ་འཛིན་
དང་། སྤྲུལ་པའི་དགའ་ལྡན་གྱི་གནས་ལ་སོགས་པར་སྐྱེ་བར་སྟོན་པ་དབང་
འབྱོར་བའི་དབང་གིས་སྐྱེ་བ་ཡིན་ཏེ། མདོ་སྡེ་རྒྱན་ལས། བློ་ལྡན་རྣམས་ཀྱི་
ལས་དང་ནི། །གཞན་ཡང་སྨོན་ལམ་དག་དང་ནི། །ཏིང་ངེ་འཛིན་དང་དབང་
འབྱོར་བའི། །དབང་གིས་སྐྱེ་བར་འདོད་པ་ཡིན། །ཞེས་གསུངས་པའི་ཕྱིར།
བྱེ་བྲག་ཏུ་ས་བཅུ་ལ་གནས་པའི་བྱང་སེམས་འཕགས་པ་རྣམས་རིམ་པ་བཞིན་
དུ་ས་དང་པོ་པས་འཛམ་བུའི་གླིང་ལ་དབང་བསྒྱུར་བའི་འཁོར་ལོའི་བསྒྱུར་བའི་
རྒྱལ་པོའི་སྐྱེ་བ་བཞེས། ས་གཉིས་པ་པས་གླིང་བཞི། ས་གསུམ་པ་པས་སུམ་
ཅུ་རྩ་གསུམ། ས་བཞི་པ་པས་འཐབ་བྲལ། ས་ལྔ་པ་པས་དགའ་ལྡན། ས་
དྲུག་པ་པས་འཕྲུལ་དགའ། ས་བདུན་པ་པས་གཞན་འཕྲུལ་དབང་བྱེད། ས་
བརྒྱད་པ་པས་སྟོང་སྤྱི་ཕུད་ཀྱི་བདག་པོ་ཚངས་པ་ཆེན་པོ། ས་དགུ་པ་པས་སྟོང་
གཉིས་པའི་བདག་པོ་ཚངས་པ་ཆེན་པོ། ས་བཅུ་པ་པས་འོག་མིན་གྱི་ལྷའི་བུ་
དབང་ཕྱུག་ཆེན་པོའི་སྐྱེ་བ་འཛིན་ནོ། །ས་བཅུར་སྟོང་ཉིད་མངོན་སུམ་དུ་རྟོགས་
པའི་མཉམ་བཞག་ལས་ལངས་པའི་རྗེས་ཐོབ་ཏུ་ངེས་ཤེས་འདྲེན་ཚུལ་མི་འདྲ་
བ་བཅུ་ཡོད་དེ། རིམ་པ་ལྟར་ས་དང་པོར་ཆོས་དབྱིངས་རྒྱུད་ཐམས་ཅད་ལ་
ཁྱད་པར་མེད་པར་ཀུན་ཏུ་འགྲོ་བའི་དོན་དུ་རྟོགས་ཞེས་པའམ། ཡང་ན་ས་
དང་པོའི་གནས་སྐབས་སུ་ཆོས་བདག་བཀག་པ་ཙམ་གྱི་ཆོས་ཉིད་དེས་རང་གཞན་
ཐམས་ཅད་ལ་ཁྱད་པར་རྟོགས་པས་ཆོས་ཉིད་ཀུན་འགྲོའི་ཚུལ་དུ་རྟོགས། ས་
173



ལེགས་བཤད་འོད་དཀར་ཕྲེང་བ།
གཉིས་པར་དེ་སྒྲིབ་པ་སྤང་རུང་དུ་རྟོགས་པས་མཆོག་གི་དོན་དང་། ཡང་ན།
ས་གཉིས་པར་ཆོས་ཉིད་རྟོགས་པའི་ཐེག་ཆེན་གྱི་ལམ་དེ་ཐེག་དམན་གྱི་ལམ་
ལས་མཆོག་ཏུ་རྟོགས་པས་ཆོས་ཉིད་མཆོག་གི་དོན་དུ་དང་། ས་གསུམ་པར་
ཐོས་པ་འཚོལ་བ་ནི་ཆོས་ཉིད་རྟོགས་པའི་རྒྱུ་མཐུན་པ་སྟེ་རྒྱུའི་མཆོག་ཏུ་རིག་
པས་རྒྱུ་མཐུན་པ་དོན་གྱིས་མཆོག་ཏུ་དང་། ཡང་ན། ས་གསུམ་པར་གསུང་
རབ་མང་དུ་ཐོས་པ་ནི་ཆོས་དབྱིངས་རྟོགས་པའི་རྒྱུ་མཐུན་དུ་ངེས་པར་ཆོས་
ཉིད་རྒྱུ་མཐུན་པའི་དོན་དུ་རྟོགས། ས་བཞི་པར་ཆོས་ལ་སྲེད་པ་ཡང་ལོག་པའི་
ཆོས་ཉིད་ཡོངས་སུ་འཛིན་པ་མེད་པའི་དོན་དུ་དང་། ཡང་ན། ས་བཞི་པར་
ལུང་གི་ཆོས་ལ་སྲེད་པ་ང་རྒྱལ་མེད་པས་ཡོངས་སུ་འཛིན་པ་མེད་པའི་དོན་དུ་
རྟོགས། ས་ལྔ་པར་བདག་གཞན་ཐམས་ཅད་ཀྱི་རང་བཞིན་ཆོས་ཉིད་དུ་རྟོགས་
པས་དེ་རྒྱུད་ཐ་དད་པ་མེད་པའི་དོན་དུ་དང་། ཡང་ན། ས་ལྔ་པར་བདག་གཞན་
ཐམས་ཅད་གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པའི་སྒོ་ནས་རྒྱུད་
ཐ་དད་མེད་པར་རྟོགས། ས་དྲུག་པར་རྟེན་འབྲེལ་གྱི་ཆོས་ཉིད་ལ་ཉོན་མོངས་
རྣམ་བྱང་དུ་འགྱུར་བའི་ཆོས་གང་ཡང་མེད་པར་རྟོགས་པས། དེ་ཉོན་མོངས་
དང་རྣམ་དག་མིན་པའི་དོན་དུ་དང་། ཡང་ན། ས་དྲུག་པར་ཀུན་ནས་ཉོན་
མོངས་དང་རྣམ་བྱང་གཉིས་རྒྱུ་མེད་དང་མི་མཐུན་པའི་རྒྱུ་ལས་མི་སྐྱེ་བར་
རྟོགས་པས་ཀུན་ཉོན་དང་རྣམ་བྱང་ཐ་དད་མེད་པའི་དོན་དུ་རྟོགས། ས་བདུན་
པར་ཆོས་དབྱིངས་མདོ་ལ་སོགས་པའི་ཆོས་ཀྱི་མཚན་མ་ཐ་དད་པ་མི་འབྱུང་
བས་དེ་ཐ་དད་མེད་པའི་དོན་དུ་དང་། ས་བརྒྱད་པར་མི་སྐྱེ་བའི་ཆོས་ལ་བཟོད་
174



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
པ་ཐོབ་པས་ཀུན་བྱང་བྲི་འཕེལ་མེད་པར་རྟོགས་པས་དེ་བྲི་མེད་འཕེལ་མེད་ཀྱི་
དོན་དུ་དང་། ས་དགུ་པར་སོ་སོ་ཡང་དག་པར་རིག་པ་བཞི་ཐོབ་པས་ཆོས་ཉིད་
དེ་ཡེ་ཤེས་ལ་དབང་བའི་གནས་སུ་དང་། ས་བཅུ་པར་ཇི་ལྟར་བཞེད་པའི་བཞིན་
སྤྲུལ་ནས་སེམས་ཅན་གྱི་དོན་བྱེད་པས་ཆོས་ཉིད་ལས་ལ་དབང་བའི་གནས་ཉིད་
དུ་རྟོགས་པའི་ཕྱིར་ཏེ། དབུས་དང་མཐའ་རྣམ་པར་འབྱེད་པ་ལས། ཀུན་
ཏུ་འགྲོ་དོན་མཆོག་གི་དོན། །རྒྱུ་མཐུན་དོན་གྱི་མཆོག་ཉིད་དང་། །ཡོངས་
སུ་འཛིན་པ་མེད་དོན་དང་། །རྒྱུད་རྣམས་ཐ་དད་མེད་དོན་དང༌། །ཉོན་མོངས་
རྣམ་དག་མིན་དོན་དང་། ཐ་དད་མེད་པའི་དོན་ཉིད་དང་། །དྲི་མེད་འཕེལ་
བ་མེད་དོན་དང་། །དབང་ནི་རྣམ་པ་བཞི་ཡི་གནས། །ཞེས་དང་། རྒྱས་
པར་བསྟན་འགྱུར་ཁྲོད་ཀྱི་སློབ་དཔོན་དབྱིག་གཉེན་གྱིས་མཛད་པའི་འགྲེལ་པ་
ལས་(ཤོག་ངོས་ ༡༢ ན་ ༣)ཤེས་པར་བྱའོ། །དེ་ལྟར་ཡང་ཆོས་ཀྱི་
དབྱིངས་བཅུ་བོ་རེ་རེ་ལ་སྒྲིབ་པའི་ཉོན་མོངས་ཅན་མ་ཡིན་པའི་མ་རིག་པ་ཤེས་
བྱའི་སྒྲིབ་པ་བཅུ་ཡང་གཉེན་པོ་ས་བཅུས་རིམ་པ་ལྟར་སྤོང་དགོས་ཏེ་དེ་དག་གི་
མི་མཐུན་པའི་ཕྱོགས་ཡིན་པས་སོ། །དེ་སྐད་དུ་ཡང་། དབུས་མཐའ་ལས།
ཆོས་ཀྱི་དབྱིངས་ལ་མ་རིག་པས། །ཉོན་མོངས་ཅན་མིན་སྒྲིབ་པ་བཅུ། །ས་
བཅུའི་མི་མཐུན་ཕྱོགས་རྣམས་ཀྱི། །གཉེན་པོ་དག་ནི་ས་ཡིན་ནོ། །ཞེས་གསུངས་
སོ༑ ༑དེ་ཡང་ཆོས་ཉིད་མི་རྟོག་ཡེ་ཤེས་ལ་དབང་བ། ཞིང་དག་པ་ལ་དབང་
བ༑ ཡེ་ཤེས་ལ་དབང་བ། ལས་ལ་དབང་བ་སྟེ་དབང་བཞི་པོ་རིམ་པ་ལྟར་
དག་ས་གསུམ་གྱི་སྐབས་སུ་ཐོབ་པ་ཡིན་ཏེ། ས་བརྒྱད་པའི་སྐབས་སུ་སྲིད་ཞི་
175



ལེགས་བཤད་འོད་དཀར་ཕྲེང་བ།
མཉམ་ཉིད་དང་། ཞིང་དག་སྦྱོར་བ་ཐོབ་པས་ཡེ་ཤེས་དང་། ཞིང་ལ་དབང་
བའི་གནས་སུ་དང་། ས་དགུ་པར་སོ་སོ་རིག་པ་བཞི་རྗེས་མཐུན་པ་ཐོབ་པས་
ཡེ་ཤེས་ལ་དབང་བའི་གནས་སུ་དང་། བཅུ་པར་ཇི་ལྟར་བཞེད་པ་ལྟར་སྤྲུལ་
ནས་སེམས་ཅན་གྱི་དོན་བྱེད་པས་ཆོས་ཉིད་ལས་ལ་དབང་བའི་གནས་སུ་རྟོགས་
པ་ཡིན་ཏེ། མདོ་སྡེ་རྒྱན་ལས། ཡིད་དང་འཛིན་པ་རྣམ་པར་རྟོག །འགྱུར་
ཕྱིར་རྣམ་པར་མི་རྟོག་པ། །ཞིང་དག་ཡེ་ཤེས་ལས་དག་ལ། །དབང་ནི་
རྣམ་པ་བཞི་ཡིན་ནོ། །དབང་དེ་མི་གཡོ་ལ་སོགས་པའི། །ས་གསུམ་ལ་
ནི་རྣམ་བཞི་སྟེ། །གཅིག་ལ་རྣམ་གཉིས་དེ་ལ་གཞན། །དབང་ནི་རེ་རེ་
འདོད་པ་ཡིན། །ཞེས་གསུངས་པའི་ཕྱིར། འོན་ཀྱང་། ཡིད་དང་འཛིན་
དང་རྣམ་པར་རྟོག །འགྱུར་ཕྱིར། ཞེས་པའི་དོན་ཉ་ཊིཀ་ལྟར་འགྲེལ་པ་
དོན་མིན་པར་རྟོགས་སླའོ། །
སྤང་བྱ་སྤོང་ཚུལ་གྱིས་ཁྱད་པར་ནི། མཐོང་ལམ་གྱི་སྐབས་སུ་མཐོང་
ལམ་བར་ཆད་མེད་ལམ་གྱིས། མཐོང་སྤང་ཉོན་སྒྲིབ་ཀུན་བཏགས་བརྒྱ་
དང་བཅུ་གཉིས། མཐོང་སྤང་ཤེས་སྒྲིབ་ཀུན་བཏགས་བརྒྱ་དང་བརྒྱད་སྤོང་
ལ༑ སྒོམ་ལམ་གྱི་སྐབས་སུ་སྒོམ་ལམ་བར་ཆད་མེད་ལམ་གྱིས་སྒོམ་སྤང་
ཉོན་ཤེས་ཀྱི་སྒྲིབ་པ་རྣམས་སྤོང་ལ། རྣམ་གཞག་ཕལ་ཆེར་སོང་ཟིན་ལ་
ངོས་འཛིན་སོགས་རྒྱས་པར་འོག་ནས་འཆད་དོ། །
ས་བཅུ་བོ་རེ་རེ་ཐོབ་པའི་གནས་སྐབས་སུ་རྨི་ལམ་གྱི་རྟགས་མི་འདྲ་བར་
རེ་འབྱུང་བའི་ཕྱིར་ཏེ། རིམ་པ་ལྟར། ས་དང་པོའི་སྐབས་སུ་སྟོང་གསུམ་
176



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
གྱི་སྟོང་ཆེན་པོའི་འཇིག་རྟེན་འདི་གཏེར་བྱེ་བ་ཕྲག་ཁྲིག་བརྒྱ་སྟོང་གིས་ཡོངས་
སུ་གང་བ་རྨི་ལམ་ན་མཐོང་། ས་གཉིས་པ་ཐོབ་པའི་སྐབས་སུ་འཇིག་རྟེན་དེ་
ལག་མཐིལ་ལྟ་བུར་གྱུར་པ་ལ་རིན་པོ་ཆེ་བྱེ་བ་ཕྲག་ཁྲིག་བརྒྱ་སྟོང་དུ་མས་ལེགས་
པར་བརྒྱན་པ་རྨི་ལམ་ན་མཐོང་ངོ་། །ས་གསུམ་པ་ཐོབ་པའི་སྐབས་སུ་བདག་
ཉིད་དཔའ་ཞིང་ལག་ཆ་དང་གོ་ཆ་སྲ་བ་ཐོགས་ནས་ཕས་ཀྱི་རྒོལ་བ་ཐམས་ཅད་
འདུལ་བ་དང་། ས་བཞི་པ་ལ་ཕྱོགས་བཞི་ནས་རླུང་གི་དཀྱིལ་འཁོར་བཞིས་
ཐམས་ཅད་དང་ལྡན་པའི་ས་ཆེན་པོ་ལ་མེ་ཏོག་སྣ་ཚོགས་ཀྱིས་མངོན་པར་འཐོར་
བ་དང་། ས་ལྔ་པ་ལ་རྒྱན་ཐམས་ཅད་ཀྱིས་བརྒྱན་པའི་བུད་མེད་ཀྱི་མགོ་ལ་
མེ་ཏོག་ཙམ་པ་ཀའི་ཕྲེང་བ་འདོགས་པ་དང་། ས་དྲུག་པ་ལ་ཐེམ་སྐས་བཞི་
དང་ལྡན་པའི་རྫོང་གསེར་གྱི་བྱེ་མ་བདལ་བ་དྭངས་ཤིང་རྙོག་མ་མེད་ལ་ཆུ་ཡན་
ལག་བརྒྱད་དང་ལྡན་པས་ཡོངས་སུ་གང་བ་མེ་ཏོག་ཨུཏྤལ་དང་ཀུ་མུ་ཏ་དང་
པདྨ་དཀར་པོས་བརྒྱན་པའི་ཆུ་མཐོང་ནས་དེ་ལ་བདག་ཉིད་རྩེ་དགའ་བས་ལོངས་
སྤྱོད་པར་མཐོང་ངོ་། །འདིའི་རྫོང་ནི། སངས་རྒྱས་ཀྱི་བསྟན་པ་དང་། ཐེམ་
སྐས་བཞི་ནི། བསྟན་པར་འཇུག་པའི་སྒོ་གྲུབ་མཐའ་བཞི་དང་། གསེར་གྱི་
བྱེ་མ་བདལ་བ་ནི། གཞི་རིགས་དང་། རྙོག་མ་མེད་པ་ནི། རང་བཞིན་རྣམ་
དག་དང་། གློ་བུར་རྣམ་དག་གོ། ཡན་ལག་བརྒྱད་ལྡན་གྱི་ཆུས་གང་བ་ནི།
འཕགས་པའི་ལམ་ཡན་ལག་བརྒྱད་དོ། །ཆུ་ཡན་ལག་བརྒྱད་ལྡན་ཞེས་པའི་
ཡན་ལག་བརྒྱད་ནི། ཇི་སྐད་དུ། བསིལ་དང་ཞིམ་དང་ཡང་དང་འཇམ། །དྭངས་
དང་དྲི་ང་མེད་པ་དང་། །འཐུང་ན་ལྟོ་ལ་མི་གནོད་པ། །མགྲིན་པ་ལ་ནི་མི་
177



ལེགས་བཤད་འོད་དཀར་ཕྲེང་བ།
གནོད་པའོ། །ཞེས་སོ། །ཨུཏྤལ་ནི། ཉན་ཐོས་ཏེ། ཨུཏྤལ་ནི་ཉི་མས་ཀྱང་
འབྱེད་ལ་གཞན་གྱིས་ཀྱང་འབྱེད་སྲིད་པ་ལྟར། ཉན་ཐོས་ནི་ཉི་མ་དང་འདྲ་
བའི་སངས་རྒྱས་ཀྱི་འཁོར་དུ་འབྱུང་ལ་སྐབས་གཞན་དུའང་འབྱུང་བའི་ཕྱིར།
ཀུ་མུ་ཏ་ནི། བསེ་རུ་ལྟ་བུའི་རང་སངས་རྒྱས་ཏེ། ཀུ་མུ་ཏ་ཉི་མས་ཟིམ་པར་
བྱེད་ལ། བསེ་རུ་ལྟ་བུའི་རང་རྒྱལ་ནི། ཉི་མ་ལྟ་བུའི་མཆོག་སྤྲུལ་གྱི་འཁོར་
དུ་མི་འབྱུང་བའི་ཕྱིར། པདྨ་དཀར་པོ་ནི། བྱང་ཆུབ་སེམས་དཔའ་ལ་བཤད་
དོ༑ ༑ས་བདུན་པ་ལ་ངོས་གཡས་གཡོན་གཉིས་ནས་སེམས་ཅན་དམྱལ་བའི་
གཡང་ས་མཐོང་སྟེ། དེ་ལ་བདག་ཉིད་མ་རྨས་མ་ཉམས་པར་སླར་ལྡོག་པ་
དང་། ས་བརྒྱད་པ་ལ་ཕྲག་པ་གཉིས་ནས་རི་དྭགས་ཀྱི་རྒྱལ་པོ་སེང་གེ་རལ་
བ་ཅན་ཅོད་པན་ཐོགས་པ་གཅན་གཟན་ཕྲ་མོ་ཐམས་ཅད་སྐྲག་པར་བྱེད་ཅིང་
གནས་པ་དང་། ས་དགུ་པ་ལ་འཁོར་ལོས་བསྒྱུར་བའི་རྒྱལ་པོ་མཐོང་སྟེ་སྐྱེ་
བོ་བྱེ་བ་ཕྲག་ཁྲིག་བརྒྱ་སྟོང་དུ་མས་ཡོངས་སུ་བསྐོར་ཅིག་མདུན་གྱིས་བལྟས་
ཏེ་མགོ་བོའི་སྟེང་ན་རིན་པོ་ཆེ་རྣམ་པ་སྣ་ཚོགས་པས་སྤྲས་པའི་གདུགས་དཀར་
པོ་འཛིན་པ་དང་། ས་བཅུ་པ་ལ་ནི་དེ་བཞིན་གཤེགས་པའི་སྐུ་མཐོང་སྟེ་མདོག་
གསེར་ལྟ་བུ་འོད་འདོམ་གང་བ་ཚངས་པ་ཁྲག་ཁྲིག་བརྒྱ་སྟོང་དུ་མས་ཡོངས་
སུ་བསྐོར་ཅིང་མདུན་གྱིས་བལྟས་ནས་ཆོས་སྟོན་པར་རྨི་ལམ་དུ་མཐོང་ངོ་། །རང་
ས་གང་ལ་ལྡན་པའི་ས་དེའི་སྐྱོན་དང་བྲལ་ཞིང་ས་དེའི་ཡོན་ཏན་རྫོགས་པའི་ས་
དེའི་ཡོན་ཏན་དེ། སའི་ཡོངས་སྦྱོང་གི་མཚན་ཉིད། དབྱེ་ན་དགུ་ཡོད། ས་
དང་པོའི་སྐྱོན་དང་བྲལ་ཞིང་ས་དང་པོའི་ཡོན་ཏན་རྫོགས་པའི་ས་དང་པོའི་ཡོན་
178



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཏན་དེ། ས་དང་པོའི་ཡོངས་སྦྱོང་གི་མཚན་ཉིད། དེས་ཕྱི་མ་རྣམས་ལ་རིགས་
འགྲེའོ། །རྒྱས་པར་རྗེ་ཡབ་སྲས་ཀྱི་ལེགས་བཤད་རྣམས་ལས་ཤེས་པར་
བྱའོ། །ས་འོག་མ་འོག་མ་རྣམས་གོང་མ་གོང་མར་འཕོ་ཚུལ་ནི། དེ་ཡང་
བྱང་ཆུབ་སེམས་དཔའ་རྣམས་ཀྱིས་ས་འོག་མ་ནས་གོང་མར་འཕོ་བའི་ཚེ།
མཉམ་བཞག་ནས་མཉམ་བཞག་ཏུ་འཕོ་བ་ཡིན་ཏེ། ཐེག་ཆེན་གྱི་སྦྱོར་ལམ་
ཆོས་མཆོག་ནས་ས་དང་པོར་འཕོ་བ་ནས་བརྩམས་ཏེ། རྒྱུན་མཐའི་བར་ཆད་
མེད་ལམ་ནས། རྣམ་མཁྱེན་སྐད་ཅིག་དང་པོར་འཕོ་བའི་བར་དེ་ལྟར་ཡིན་
པའི་ཕྱིར། དེར་ཐལ། སྤྱི་དོན་ལས། འོ་ན། ཐེག་ཆེན་གྱི་མཐོང་ལམ་ནས་
ཐེག་ཆེན་གྱི་སྒོམ་ལམ་དུ་འཕོ་ཚུལ་ཇི་ལྟར་ཡིན་ཞེ་ན། དེ་ཡང་བྱང་ཆུབ་སེམས་
དཔའ་རྣམས་ཀྱིས་ས་འོག་མ་ནས་གོང་མར་འཕོ་བའི་ཚེ། མཉམ་བཞག་ནས་
མཉམ་བཞག་ཏུ་འཕོ་བ་ཡིན་ཀྱང་། ཞེས་དང་། མཐའ་དཔྱོད་ལས། ས་
འོག་མ་འོག་མ་ནས། གོང་མ་གོང་མར་འཕོ་བའི་ཚེ། མཉམ་བཞག་ནས་
མཉམ་བཞག་ཏུ་འཕོ་བའི་ཕྱིར། ཕྱི་མ་དེར་ཐལ། ཐེག་ཆེན་གྱི་སྦྱོར་ལམ་
ཆོས་མཆོག་ཆེན་པོ་ནས་ས་དང་པོར་འཕོ་བ་ནས་བརྩམས་ཏེ། རྒྱུན་མཐའི་
བར་ཆད་མེད་ལམ་ནས། རྣམ་མཁྱེན་སྐད་ཅིག་དང་པོར་འཕོ་བའི་བར་དེ་
ལྟར་ཡིན་པའི་ཕྱིར། ཞེས་གསུངས་པའི་ཕྱིར། མཐོང་ལམ་ནས་སྒོམ་ལམ་
དུ་འཕོ་བའི་ཚེ་རྗེས་ཐོབ་ནས་མཉམ་བཞག་ཏུ་འཕོ་བ་ཡིན་ཏེ། སྤྱི་དོན་ལས།
ཐེག་ཆེན་གྱི་མཐོང་ལམ་ནས་ཐེག་ཆེན་གྱི་སྒོམ་ལམ་དུ་འཕོ་བའི་ཚེ་ནི་རྗེས་ཐོབ་
ནས་མཉམ་བཞག་ཏུ་འཕོ་བར་སེམས་ཏེ། ཐེག་ཆེན་གྱི་མཐོང་ལམ་ཤེས་བཟོད་
179



ལེགས་བཤད་འོད་དཀར་ཕྲེང་བ།
སྐད་ཅིག་མ་བཅུ་དྲུག་གིས་དྲངས་པའི་མཐོང་ལམ་རྗེས་ཐོབ་པ་དེས་རང་གི་
ངོས་སྐལ་གྱི་སྤང་བྱར་གྱུར་པའི་སྒོམ་སྤང་བདེན་འཛིན་ཆེན་པོའི་ཆེན་པོའི་
དངོས་གཉེན་བར་ཆད་མེད་ལམ་ནམ་ཐོབ་པ་ནས་ཐེག་ཆེན་གྱི་མཐོང་ལམ་ནས་
སྒོམ་ལམ་དུ་འཕོ་བར་འཇོག་པའི་ཕྱིར་ཏེ། འགྲེལ་ཆེན་ལས། བདེན་པ་རྣམས་
ཀྱིས་མངོན་པར་རྟོགས་པ་ནི་གཅིག་པའི་ཕྱིར། ཞེས་སོགས་གསུངས། ཞེས་
གསུངས་པའི་ཕྱིར། སྐྱེ་ཚུལ་ནི། ཆོས་ཉིད་ལ་རྩེ་གཅིག་ཏུ་མཉམ་པར་བཞག་
པའི་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོའི་ཡེ་ཤེས། ཐེག་ཆེན་གྱི་མཐོང་
ལམ་བར་ཆད་མེད་ལམ་དང་། ཐེག་ཆེན་གྱི་མཐོང་ལམ་རྣམ་གྲོལ་ལམ་རྣམས་
མཉམ་བཞག་ཐུན་གཅིག་ལ་སྐྱེ། དེའི་རྗེས་སུ་ཐེག་ཆེན་གྱི་མཐོང་ལམ་རྗེས་
ཐོབ་ཡེ་ཤེས་སྐྱེ། དེའི་རྗེས་སུ་མཐོང་ལམ་བར་ཆད་མེད་ལམ་དང་། རྣམ་
གྲོལ་ལམ་གང་རུང་མ་ཡིན་པའི་མཐོང་ལམ་མཉམ་བཞག་ཡེ་ཤེས་སྐྱེ། དེའི་
རྗེས་སུ་སླར་ཡང་མཐོང་ལམ་རྗེས་ཐོབ་ཡེ་ཤེས་ལས་ལྡང་ནས་རྗེས་ཐོབ་པ་དེས་
ས་དང་པོས་བསྡུས་པའི་སྒོམ་ལམ་བར་ཆད་མེད་ལམ་རང་རྒྱུད་ལ་སྐྱེད་ལ། དེ་
དང་དེའི་རྗེས་སུ་སྐྱེས་པའི་ས་དང་པོས་བསྡུས་པའི་སྒོམ་ལམ་རྣམ་གྲོལ་ལམ་
གཉིས་མཉམ་བཞག་ཐུན་གཅིག་ལ་སྐྱེ། དེའི་རྗེས་སུ་ས་དང་པོས་བསྡུས་པའི་
སྒོམ་ལམ་རྗེས་ཐོབ་ཡེ་ཤེས་སྐྱེ། དེའི་རྗེས་སུ་ས་དང་པོས་བསྡུས་པའི་སྒོམ་
ལམ་བར་ཆད་མེད་ལམ་དང་རྣམ་གྲོལ་ལམ་གང་རུང་མ་ཡིན་པའི་ས་དང་པོས་
བསྡུས་པའི་སྒོམ་ལམ་མཉམ་བཞག་ཡེ་ཤེས་ཐ་མ་སྐྱེ། དེའི་རྗེས་སུ་ས་དང་
པོ་པ་ས་གཉིས་པར་འཕོ་བ་དང་། ས་གཉིས་པའི་ཐོག་མའི་བར་ཆད་མེད་ལམ་
180



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
སྐྱེ་བ་དུས་མཉམ་མོ། །དེས་འོག་མ་རྣམས་ལ་རིགས་འགྲེའོ། །མི་འདྲ་བ་
ནི༑ ས་བཅུ་པའི་རྒྱུན་གྱི་ཐ་མ་གནས་ངན་ལེན་གྱི་དྲི་མ་ཕྲ་ཞིང་ཕྲ་བའི་དངོས་
གཉེན་བར་ཆད་མེད་ལམ་ཡིན་ལ། མཉམ་བཞག་དེ་ལས་མ་གཡོས་པར་རྣམ་
མཁྱེན་སྐད་ཅིག་དང་པོ་རང་རྒྱུད་ལ་སྐྱེ་བ་ཡིན་ནོ། །
གཉིས་པ་མཐའ་དཔྱད་པ་ལ། ཁ་ཅིག བྱང་ཆུབ་ཏུ་སེམས་བསྐྱེད་
པ་ནི་འཁོར་བ་ཇི་སྲིད་པར་སེམས་ཅན་གྱི་དོན་བྱེད་པར་ཞུགས་པ་ཉིད་ཀྱིས་
ཉོན་མོངས་པ་རྣམ་པ་ཐམས་ཅད་དུ་སྤངས་པ་མ་ཡིན་པ་ཞེས་པའི་སྐབས་ནས་
བསྟན་པའི་ཉོན་མོངས་ཉོན་མོངས་མཚན་ཉིད་པ་ཡིན་ལ། དེ་ཡང་བྱང་སེམས་
འཕགས་པ་རྣམས་སྐྱེ་བ་ལེན་པའི་རྒྱུ་ཡིན་ཏེ། བསྟན་བཅོས་ལས། བག་
ལ་ཉལ་ཀུན་འཇོམས་པ་དང་། ཞེས་དང་། དེའི་ཐད་ཀྱི་འགྲེལ་ཆེན་ལས།
མ་རིག་པ་དང་ལྟ་བས་བསྡུས་པའི་བག་ལ་ཉལ་སྤོང་གི་འདོད་པ་དང་སྲིད་པའི་
ཟག་པ་ནི་མ་ཡིན་ཏེ། བསམ་བཞིན་དུ་སྲིད་པར་སྐྱེ་བ་ལེན་པའི་ཕྱིར་རོ། །ཞེས་
གསུངས་སོ། །འོན་ཀྱང་ཉོན་མོངས་པས་སེམས་རྒྱུད་རབ་ཏུ་མ་ཞི་བར་བྱེད་
པ་དང་། ཉོན་མོངས་པའི་གཞན་དབང་དུ་གྱུར་ནས་སྐྱེ་བ་ལེན་པ་སོགས་ཀྱི་
ནུས་པ་བཅོམ་པས་ས་ཐམས་ཅད་དུ་ཉོན་མོངས་པའི་ཉེས་པ་མི་བསྐྱེད་པར་བཤད་
པ་ཡིན་ནོ། །ཞེས་ཟེར། འོ་ན། བྱང་སེམས་འཕགས་པ་རྣམས་སྙིང་རྗེ་དང་
སྨོན་ལམ་གྱི་དབང་གིས་སྐྱེ་བ་ལེན་མི་ནུས་པར་ཉོན་མོངས་གྲོགས་སུ་དགོས་
པར་ཐལ། འདོད་པའི་ཕྱིར། འདོད་ན། ཉོན་མོངས་ཀྱི་གཞན་དབང་དུ་གྱུར་
ནས་སྐྱེ་བ་མི་ལེན་པ་ཞལ་གྱིས་བཞེས་པ་དང་དངོས་སུ་འགལ་ཞིང་། བྱང་སེམས་
181



ལེགས་བཤད་འོད་དཀར་ཕྲེང་བ།
འཕགས་པ་སྐྱེ་བ་ལེན་པའི་རྒྱུར་ཉོན་མོངས་དགོས་ན། ཉོན་མོངས་ཀྱི་དབང་གིས་
སྐྱེ་རྒ་ན་འཆི་ཁས་ལེན་དགོས་ལ། འདོད་མི་ནུས་པ་ནི། ཐེག་པ་ཆེན་པོ་རྒྱུད་བླ་
མ་ལས། འཕགས་པས་ན་དང་རྒ་བ་དང་། །འཆི་བའི་སྡུག་བསྔལ་རྩོད་ནས་
སྤངས། །ལས་དང་ཉོན་མོངས་དབང་གིས་སྐྱེ། །དེ་ལ་དེ་མེད་ཕྱིར་དེ་མེད། །ཅེས་
གསུངས་སོ། །
ཡང་ཁ་ཅིག འཕགས་པས་ན་དང་རྒ་བ་དང་། །ཞེས་སོགས་ལ་བརྟེན་
ནས། བྱང་སེམས་འཕགས་པ་ཡིན་ན། ལས་ཉོན་གྱི་དབང་གིས་འཆི་བ་
མེད་པས་ཁྱབ་ཟེར། དེ་ལ་ཁ་ཅིག དེ་ལྟར་འདོད་པ་འཁྲུལ་བ་ཤིན་ཏུ་རགས་
ཏེ༑ ཐེག་ཆེན་སྦྱོར་ལམ་པ་སོ་སྐྱེས་དང་ལུས་རྟེན་གཅིག་གིས་བསྡུས་པའི་
བྱང་སེམས་མཐོང་ལམ་པ་ལས་ཉོན་གྱི་དབང་གིས་ཉེར་ལེན་གྱི་ཕུང་པོ་འདོར་
དགོས་པའི་ཕྱིར། དེར་ཐལ། དེ་ལས་ཉོན་གྱི་དབང་གིས་བླངས་པའི་འཁོར་
བ་རགས་པ་རྒྱུད་ལྡན་ཡིན་པའི་ཕྱིར། དཔེར་ན། ཉེར་ལེན་གྱི་ཕུང་པོ་རྒྱུད་
ལྡན་གྱི་ལྷག་བཅས་དགྲ་བཅོམ་བཞིན་ཡིན་པའི་ཕྱིར། ཞེས་ཟེར་རོ། །
ཁ་ཅིག དེ་མི་འཐད་དེ། མཐའ་དཔྱོད་ལས། གཞན་ཡང་། དེ་མི་
འཐད་པར་ཐལ། བྱང་སེམས་འཕགས་པ་ལས་ཉོན་གྱིས་འཁོར་བར་སྐྱེ་འཆི་
སྤངས་པའི་གང་ཟག་ཡིན་པའི་ཕྱིར་ཏེ། རྒྱུད་བླ་ལས། འཕགས་པས་རྒ་
དང་ན་བ་དང་། །འཆི་བའི་སྡུག་བསྔལ་རྩད་ནས་སྤངས། །ལས་དང་ཉོན་
མོངས་དབང་གིས་སྐྱེ། །དེ་ལ་དེ་མེད་ཕྱིར་དེ་མེད། །ཅེས་གསུངས་པའི་
ཕྱིར། ཞེས་ཟེར། གཞན་དག་གིས། སྐྱོན་མེད་དེ། བྱང་སེམས་འཕགས་
182



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
པ་རྣམས་ལས་ཉོན་གྱིས་དབང་གིས་སྐྱེ་ཞིང་འཆི་བ་མེད་པ་སྟེ་སྤངས་པའི་གང་
ཟག་ཡིན་ཞེས་པའི་དོན་ཡིན་ཏེ། མཐའ་དཔྱོད་ལས། ཡང་ཁོ་ན་རེ། ལས་
ཉོན་གྱི་དབང་གིས་བྱུང་བའི་བྱང་འཕགས་ཀྱི་སྐྱེ་བ་མེད་པར་ཐལ། ལས་ཉོན་
གྱི་དབང་གིས་འཁོར་བར་སྐྱེ་བ་ལེན་པའི་བྱང་འཕགས་མེད་པའི་ཕྱིར། འདོད་
ན༑ དེ་ཡོད་པར་ཐལ། ལས་ཉོན་གྱི་དབང་གིས་བྱུང་བའི་བྱང་སེམས་སྦྱོར་
ལམ་པའི་སྐྱེ་བ་ཡོད་པ་གང་ཞིག དེ་འདྲའི་བྱང་སེམས་སྦྱོར་ལམ་པས་ཚེ་དེ་
ལ་བྱང་སེམས་ཀྱི་མཐོང་ལམ་ཐོབ་པ་ཡོད་པའི་ཕྱིར། ཁྱབ་སྟེ། དེ་ལྟ་བུའི་
བྱང་སེམས་སྦྱོར་ལམ་པ་དང་། དེས་ཚེ་དེ་ལ་ཐེག་ཆེན་གྱི་མཐོང་ལམ་ཐོབ་
པའི་བྱང་སེམས་མཐོང་ལམ་པ་གཉིས་ལུས་རྟེན་གཅིག་གིས་བསྡུས་པའི་ཕྱིར་
ཞེ་ན། རྩ་བར་མ་ཁྱབ་སྟེ། འོ་ན། ལས་ཉོན་གྱི་དབང་གིས་བྱུང་བའི་ཉན་
ཐོས་སྲིད་པ་ཐ་མ་པ་མེད་པར་ཐལ། ལས་ཉོན་གྱི་དབང་གིས་འཁོར་བར་སྐྱེ་
བ་ལེན་པའི་ཉན་ཐོས་སྲིད་པ་ཐ་མ་པ་མེད་པའི་ཕྱིར། ཁྱབ་པ་ཁས། ཞེས་
གསུངས་པ་སོགས་ལས་ཐོན་པའི་ཕྱིར། ཞེས་ཟེར།
ཁ་ཅིག མ་རིག་བག་ཆགས་ཀྱི་ས་དང་ཟག་མེད་ཀྱི་ལས་ལ་བརྟེན་ནས་
སྐྱེ་བ་ལེན་པའི་བྱང་འཕགས་མེད་པར་ཐལ། མ་རིག་བག་ཆགས་ཀྱི་ས་དང་
ཟག་མེད་ཀྱི་ལས་ལ་བརྟེན་ནས་འཁོར་བར་སྐྱེ་བ་ལེན་པའི་བྱང་སེམས་འཕགས་
པ་མེད་པའི་ཕྱིར་ཟེར་ན། མ་ཁྱབ། རྟགས་དེར་ཐལ། ཤེས་སྒྲིབ་ཀྱི་དབང་
གིས་དེ་ལྟར་ལེན་པ་མེད་པ་གང་ཞིག ཉོན་སྒྲིབ་ཀྱི་དབང་གིས་དེ་ལྟར་ལེན་
པ་མེད་པའི་ཕྱིར། དེར་ཐལ། མཐའ་དཔྱོད་ལས། ཤེས་སྒྲིབ་ཀྱི་དབང་
183



ལེགས་བཤད་འོད་དཀར་ཕྲེང་བ།
གིས་འཁོར་བར་སྐྱེ་བ་ལེན་པའི་བྱང་འཕགས་མེད་པའི་ཕྱིར་ཏེ། ཉོན་སྒྲིབ་
ཀྱི་དབང་གིས་དེ་མེད་པ་གང་ཞིག མཚུངས་པའི་ཕྱིར། ཞེས་གསུངས་པའི་
ཕྱིར། འདོད་མི་ནུས་ཏེ། མ་རིག་བག་ཆགས་ཀྱི་ས་དང་ཟག་མེད་ཀྱི་ལས་
ལ་བརྟེན་ནས་སྐྱེ་བ་ལེན་པ་ཡོད་པའི་ཕྱིར། དེར་ཐལ། མ་རིག་བག་ཆགས་
ཀྱི་ས་དང་ཟག་མེད་ཀྱི་ལས་ལ་བརྟེན་ནས་ཡིད་ཀྱི་རང་བཞིན་གྱི་ལུས་ལེན་པ་
ཡོད་པའི་ཕྱིར།
ཁ་ཅིག མ་རིག་བག་ཆགས་ཀྱི་ས་དང་ཟག་མེད་ཀྱི་ལས་ལ་བརྟེན་ནས་
ཡིད་ལུས་ལེན་པ་ཐེག་ཆེན་གྱི་དབང་དུ་བྱས་ན་ས་བརྒྱད་པ་ངེས་པར་ཐོབ་དགོས་
ཟེར་བ་མི་འཐད་དེ། ས་ཐོབ་ནས་དེ་ལྟར་ལེན་ནུས་པ་མཁས་གྲུབ་རིན་པོ་ཆེས་
གསལ་བར་གསུངས་པའི་ཕྱིར།
ཁ་ཅིག བྱང་སེམས་ས་དང་པོ་པ་ཡིན་ན། མ་རིག་བག་ཆགས་ཀྱི་
ས་དང་ཟག་མེད་ཀྱི་ལས་ལ་བརྟེན་ནས་ཡིད་ལུས་ལེན་ནུས་པས་མ་ཁྱབ་སྟེ། རྣམ་
བཤད་ལས། ས་བདུན་པ་མན་ཆད་པས་ཀྱང་འབད་པས་བསྒྲུབ་ན། མ་རིག་
བག་ཆགས་ཀྱི་ས་དང་ཟག་པ་མེད་པའི་ལས་ལ་བརྟེན་ནས་ཡིད་ཀྱི་རང་བཞིན་
གྱི་ལུས་ལེན་ནུས་མོད་ཀྱི། ཞེས་སོགས་ཀྱི་གསུང་གི་ནུས་པ་ལས་ཐོན་པའི་
ཕྱིར། ཟེར་བས་དཔྱད་དོ། །འོན་ཀྱང་སྤྱི་དོན་ལས། རྗེ་ཉིད་ཀྱི་གསུང་རབ་
དང་མཁས་གྲུབ་ཐམས་ཅད་མཁྱེན་པའི་གསུང་ལས། ས་དང་པོ་ནས་ངེས་
པར་ལེན་ནུས་པར་བཤད་དོ། །ཞེས་དང་། མཐའ་དཔྱོད་ལས། ས་ཐོབ་
ནས་ཡིད་ལུས་དེ་ལྟར་ལེན་ནུས་པར་མཁས་གྲུབ་ཐམས་ཅད་མཁྱེན་པས་གསལ་
184



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
བར་བཤད་ཅིང་། དེ་ཉིད་རྗེ་ཉིད་ཀྱིའང་བཞེད་པ་ཡིན་པའི་ཕྱིར། ཞེས་གསུངས་
པའི་ཕྱིར། འོ་ན། དཔལ་འཕྲེང་སེངྒེའི་ང་རོའི་མདོ་ལས། བཅོམ་ལྡན་
འདས། དཔེར་ན་ལེན་པའི་རྐྱེན་གྱིས་ཟག་པ་དང་བཅས་པའི་ལས་ཀྱི་རྒྱུ་ལས་
སྲིད་པ་གསུམ་འབྱུང་བ་དེ་བཞིན་དུ་མ་རིག་བག་ཆགས་ཀྱི་སའི་རྐྱེན་གྱིས་ཟག་
པ་མེད་པའི་ལས་ཀྱི་རྒྱུ་ལས་དགྲ་བཅོམ་པ་དང་རང་སངས་རྒྱས་དང་། དབང་
ཐོབ་པའི་བྱང་ཆུབ་སེམས་དཔའ་རྣམས་ཀྱིས་ཡིད་ཀྱི་རང་བཞིན་གྱི་ལུས་གསུམ་
འབྱུང་སྟེ། ཞེས་དང་། མདོ་སྡེ་ལང་ཀར་གཤེགས་པ་ལས། བློ་གྲོས་ཆེན་
པོ་ཡིད་ཀྱི་ལུས་རྣམ་པ་གསུམ་སྟེ། ཞེས་དང་། རྒྱུད་བླ་ཐོགས་འགྲེལ་ལས།
མ་དག་པ་དང་དག་པའི་གནས་སྐབས་ན་ཡིད་ཀྱི་རང་བཞིན་གྱི་ལུས་ཐོབ་པའི་
བྱང་ཆུབ་སེམས་དཔའ་རྣམས་ལས། ཞེས་སོགས་ཀྱི་སྐབས་ནས་བསྟན་པའི་
ཡིད་ཀྱི་ལུས་རྣམ་པ་གསུམ་པོའི་ངོས་འཛིན་ཇི་ལྟར་ཡིན་ཞེ་ན། དེའི་ངོས་འཛིན་
ཡོད་དེ། ཏིང་ངེ་འཛིན་གྱི་བདེ་བ་ལ་སྙོམས་པར་འཇུག་པའི་ཡིད་ཀྱི་ལུས་དང་།
ཆོས་ཀྱི་ངོ་བོ་ཁོང་དུ་ཆུད་པའི་ཡིད་ཀྱི་ལུས་དང་། རིས་སུ་ལྷན་ཅིག་སྐྱེ་བའི་
འདུ་བྱེད་ཀྱི་ཡིད་ཀྱི་ལུས་གསུམ་སྟེ་ས་དང་པོ་ནས་གོང་ནས་གོང་དུ་སའི་མཚན་
ཉིད་ཡོངས་སུ་ཤེས་པས་རྣལ་འབྱོར་ཅན་རྣམས་ཀྱིས་ལེན་པར་གསུངས་པའི་
ཕྱིར། ཡིད་ལུས་གསུམ་པོ་དེ་དག་ཀྱང་སྙིང་རྗེ་དང་སྨོན་ལམ་གྱི་དབང་གིས་
བླངས་པའི་ལུས་ཡིན་ནོ། །འདིར་ཏིང་ངེ་འཛིན་གྱི་བདེ་བ་ལ་སྙོམས་པར་འཇུག་
པའི་ཡིད་ཀྱི་ལུས་དང་། ཆོས་ཀྱི་ངོ་བོ་ཁོང་དུ་ཆུབ་པའི་ཡིད་ཀྱི་ལུས་གཉིས་
ནི༑ ཐ་མལ་པ་གཞན་གྱིས་ཀྱང་མངོན་སུམ་ཚད་མས་མཐོང་དུ་རུང་བའི་
185



ལེགས་བཤད་འོད་དཀར་ཕྲེང་བ།
འཁོར་ལོས་བསྒྱུར་བའི་རྒྱལ་པོའི་ལུས་དང་བརྒྱ་བྱིན་གྱི་ལུས་སོགས་ལ་བཤད་
པས་ཡིད་ལུས་ཕྲ་མོ་མིན་པས་རགས་ལ། དེས་ན། རྣམ་བཤད་མཁའ་འགྲོའི་
གསང་མཛོད་ལྟར། ཡིད་ལྟར་ཐོགས་པ་མེད་པ་དང་མགྱོགས་པའི་ཡིད་ལུས་
ཞེས་བཤད་པ་མ་གཏོགས། ཡིད་ཤེས་དང་ངོ་བོ་དབྱེར་མེད་ཀྱི་ཡིད་ལུས་མིན་
ནོ༑ ༑དཔལ་འཕྲེང་སེངྒེའི་ང་རོའི་མདོ་ལས་བཤད་པའི་ཡིད་ལུས་གསུམ་
ལས་ཕྱི་མ་དེ་ཡིད་ལུས་ཕྲ་མོ་དང་ཐེག་པ་ཆེན་པོའི་གཞུང་ལུགས་གཞན་ནས་
བཤད་པའི་ཡིད་ལུས་གསུམ་པ་དང༌། ཁྱད་པར་ཆེ་བར་བཤད་པས་ཤིན་ཏུ་
ཕྲ་བར་སྣང་བས་དཔྱད་དགོས་ལ། པཎ་ཆེན་བྱམས་གླིང་བས་འདིའི་ཡིད་
ལུས་གསུམ་པའི་ངོས་འཛིན་མཁས་པ་གཞན་གྱི་བཤད་ཚུལ་དང་མི་མཐུན་ཡང་།
ཡིད་ཤེས་དང་ངོ་བོ་དབྱེར་མེད་ཀྱི་ཡིད་ལུས་ཕྲ་མོ་ལ་བྱས་ན་རུང་སྙམ་སྟེ། ལང་
གཤེགས་ལས་བཤད་པའི་ཡིད་ལུས་གསུམ་པའི་ངོས་འཛིན་དེ་ལྟར་མཛད་པའི་
ཕྱིར་རོ། །འོ་ན། བར་དོ་བའི་ལུས་དེ། ཡིད་ལུས་སུ་བཤད་པའི་ཡིད་ལུས་
གསུམ་པོ་གང་དུ་འདུ་ཞེ་ན། དེ་ཡང་ཡིད་ཤེས་དང་ངོ་བོ་དབྱེར་མེད་ཀྱི་ཡིད་
ལུས་ཕྲ་མོ་ལ་མཁས་པ་རྣམས་ཀྱིས་བཤད་དོ། །
གཞན་ཡང་། གསང་སྔགས་ཀྱི་ཐེག་པ་ལས་བཤད་པའི་བླ་མེད་ཀྱི་སྒྱུ་
ལུས་ནི་ཡིད་ཤེས་དང་དབྱེར་མེད་ཀྱི་བེམ་མིན་གྱི་གཟུགས་ཕྲ་བར་བཤད་པ་
དང་། དེ་བར་དོའི་ལུས་དང་འདྲ་བར་ཡིད་ཤེས་དང་ངོ་བོ་དབྱེར་མེད་ཀྱི་ལུས་
དང་། དུས་འཁོར་བའི་ལུགས་ལྟར་ན་ཁམས་རགས་པ་བཟུང་བའི་མཆོག་
སྤྲུལ་གྱི་སྐུ་སོ་སྐྱེས་ཀྱིས་མཐོང་། ཡང་དེ་དག་གིས་མཐོང་བར་བྱིན་གྱིས་རླབས་
186



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
པ་དང་སྤྲུལ་པར་ཡང་བཤད་པའི་ཕྱིར་འདི་སྐོར་ལ་དཔྱད་པར་བྱ་བ་མང་ནའང་
སྐབས་སུ་མ་བབ་པས་རེ་ཞིག་བཞག་གོ།
ཁ་ཅིག ཉན་རང་ལྷག་མེད་པའི་རྒྱུད་ཀྱི་མ་རིག་བག་ཆགས་ཀྱི་ས་དང་
ཟག་མེད་ཀྱི་ལས་ལ་བརྟེན་ནས་བླངས་པའི་ཡིད་ལུས་ཆོས་ཅན། སྡུག་བསྔལ་
བདེན་པ་ཡིན་པར་ཐལ། འཁོར་བ་ཡིན་པའི་ཕྱིར། དེར་ཐལ། དེ་ལྟར་
གཞུང་ནས་བཤད་པའི་ཕྱིར་ན། མ་ཁྱབ།
ཡང་ཁ་ཅིག དེ་འདྲའི་ཡིད་ལུས་ཆོས་ཅན། མ་རིག་བག་ཆགས་ཀྱི་
ས་དང་ཟག་མེད་ཀྱི་ལས་ལ་བརྟེན་ནས་བླངས་པའི་ལུས་མ་ཡིན་པར་ཐལ། དེ་
མ་རིག་བག་ཆགས་ཀྱི་ས་ལ་བརྟེན་པ་མ་ཡིན་བའི་ཕྱིར། དེར་ཐལ། དེ་བདག་
མེད་རྟོགས་པའི་ཤེས་རབ་གོམས་པ་ལ་བརྟེན་ནས་ཐོབ་པའི་ལུས་ཡིན་པའི་ཕྱིར།
དེར་ཐལ། དེ་མྱང་འདས་ཡིན་པའི་ཕྱིར། དེར་ཐལ། དེ་ལྟར་གཞུང་ལས་
བཤད་པའི་ཕྱིར་ན། མ་ཁྱབ་སྟེ། དེ་འདྲའི་ལུས་ལ་འཁོར་བ་དང་མྱང་འདས་
ཟེར་ཡང་དེ་དག་མཚན་ཉིད་པ་མ་ཡིན་པས་སྒྲ་བཤད་ཙམ་དུ་གོ་བར་བྱ་དགོས་
ཏེ༑ འཕགས་པ་ཐོགས་མེད་ཀྱིས། དེ་ནི་ཟག་པ་མེད་པའི་དགེ་བའི་རྩ་བའི་
མངོན་པར་འདུས་བྱས་པའི་ཕྱིར་འཁོར་བ་ཡིན་ལ། ཟག་པ་དང་བཅས་པའི་
ལས་དང་ཉོན་མོངས་པས་མངོན་པར་འདུས་མ་བྱས་པ་ཡིན་པའི་ཕྱིར་མྱང་
འདས་ཡང་དེ་ཉིད་དོ། ཞེས་གསུངས་པའི་ཕྱིར། །
ཁ་ཅིག ས་བཅུ་རེ་རེའི་སྐབས་སུ་རྨི་ལྟས་མི་འདྲ་བ་རེ་རེ་བཤད་པ་
མི་འཐད་དེ། ས་བཅུའི་སྐབས་སུ་རྨི་ལམ་མེད་པའི་ཕྱིར་ཏེ། དེ་དག་གི་སྐབས་
187



ལེགས་བཤད་འོད་དཀར་ཕྲེང་བ།
སུ་གཉིད་མེད་པའི་ཕྱིར། དེར་ཐལ། སྦྱོར་ལམ་དྲོད་ནས་གཉིད་སོགས་མེད་
པར་གསུངས་པས་རྨི་ལྟས་འོང་དོན་མེད་པའི་ཕྱིར་ན། མ་ཁྱབ་སྟེ། དེ་ལྟར་
གསུངས་པ་འབྱུང་བ་རང་དབང་མེད་པར་སྡུད་བྱེད་ཀྱི་ཉོན་མོངས་ཅན་གྱི་གཉིད་
མེད་ཅེས་པའི་དོན་ཡིན་པའི་ཕྱིར། དེར་ཐལ། གསེར་ཕྲེང་ལས། འདི་
དག་རྨི་ལྟས་ཀྱི་རྟགས་ཡིན་ན། དྲོད་ནས་གཉིད་ལ་སོགས་པའི་སྒྲིབ་པ་ལྔ་དང་
མི་འགྲོགས་པ་ཅི་ཞེ་ན། གཉིད་ལ་ཡུལ་ལ་འཇུག་པའི་ཤེས་པ་རང་དབང་མེད་
པར་བྱེད་པ་ཉོན་མོངས་ཅན་དང་། ལུས་རྟས་པར་བྱེད་པ་དགེ་བར་བགྲངས་པའི་
གཉིད་གཉིས་ཡོད་པས་སྔ་མ་མེད་ཀྱང་ཕྱི་མ་ཡོད་པས་སྐྱོན་མེད་དོ་ཞེས་པ་ལ་ལན་
དོན་མཐུན་དང་། ཞེས་གསུངས་པའི་ཕྱིར།
ཁ་ཅིག རྨི་ལམ་རྨི་ལམ་དུ་ཟིན་པ་ས་མཐོན་པོར་གནས་པའི་རྟགས་
ཡིན་ཟེར། འོ་ན། རྨི་ལམ་དུ་མི་རྨིས་པ་མིར་མི་བདེན་པ་ངེས་པ་ཡང་དེའི་
རྟགས་ཡིན་པར་ཐལ། འདོད་པའི་ཕྱིར། འདོད་ན། གང་ཟག་ཐ་མལ་པ་
ལ་རྨི་ལམ་ཟིན་པ་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། རྨི་
ལམ་རྨི་ལམ་དུ་ཟིན་པ་དེ་ཙམ་ལྟ་བ་གོ་བའི་ཕྱོགས་ན་མེད་པས་ཐ་མལ་པ་ལ་
རྨི་ལམ་ཟིན་པ་ཡོད་པར་འགལ་བ་མེད་པའི་ཕྱིར་ཏེ། དཔེར་ན། ལྟ་བ་ལ་བློ་
ཁ་མ་ཕྱོགས་པའི་བརྡ་བྱང་གིས་བྱད་བཞིན་གྱི་གཟུགས་བརྙན་བྱད་བཞིན་གྱིས་
སྟོང་པར་ངེས་པ་དང་འདྲ་བའི་ཕྱིར། དེར་ཐལ། ཐེག་ཆེན་སྒོ་འབྱེད་ལས།
དེ་ཡང་རྨི་ལམ་དུ་མིར་སྣང་བ་མིར་མི་བདེན་པ་ཤེས་པ་ཙམ་ནི་ལྟ་བ་མ་ལོག་
པའི་གང་ཟག་ཐ་མལ་པ་རྨི་ལམ་ཟིན་པ་ལ་ཡང་འབྱུང་ལ་དེ་ནི་རྒན་པོ་བརྡ་བྱང་
188



ar
ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
གིས་བྱད་བཞིན་གྱི་གཟུགས་བརྙན་བྱད་བཞིན་གྱིས་སྟོང་པར་རྟོགས་པ་དང་
འདྲ་བས་ལྟ་བ་གོ་བའི་ཕྱོགས་ན་ཡང་མེད་ལ། ཞེས་སོགས་གསུངས་པའི་ཕྱིར།
ཁ་ཅིག མཐོང་ལམ་ནས་སྒོམ་ལམ་དུ་འཕོ་བ་ན་རྗེས་ཐོབ་ནས་མཉམ་
བཞག་ཏུ་འཕོ་བ་ཡིན་ལ། ས་ནས་སར་འཕོ་བའི་ཚེ་མཉམ་བཞག་ནས་མཉམ་
བཞག་ཏུ་འཕོ་བ་ཡིན་ཟེར་བ་དང་། ས་དང་པོའི་སྒོམ་ལམ་མི་འདོད་པ་ནང་
འགལ་བ་ཡིན་ཏེ། དེ་ལྟར་ན་མཐོང་ལམ་ནས་སྒོམ་ལམ་དུ་འཕོ་བ་དང་། ས་
དང་པོ་ནས་གཉིས་པར་འཕོ་བ་དུས་མཉམ་པའི་ཕྱིར། སོམས་ཤིག
ཁ་ཅིག ས་ནས་སར་འཕོ་ཚུལ་ནི་མཉམ་བཞག་ནས་མཉམ་བཞག་
ཏུ་འཕོ་བ་ཡིན་ཏེ། བར་ཆད་མེད་ལམ་ནས་རྣམ་གྲོལ་ལམ་དུ་འཕོ་བ་ཡིན་པའི་
ཕྱིར། ས་དང་པོ་ནས་གཉིས་པར་འཕོ་བའི་ཚེ་ས་དང་པོའི་བར་ཆད་མེད་ལམ་
ནས་གཉིས་པའི་རྣམ་གྲོལ་ལམ་དུ་འཕོ། ས་བདུན་པ་ནས་བརྒྱད་པར་འཕོ་བའི་
ཚེ་དེ་ལྟར་དུ་འཕོ་བའི་ཕྱིར། དེར་ཐལ། ས་བཅུ་པ་ནས་སངས་རྒྱས་ཀྱི་སར་
འཕོ་བའི་ཚེ་ན་ཡང་དེ་ལྟར་འཕོ་བའི་ཕྱིར། དེས་ན་ས་བཅུ་པའི་སྐད་ཅིག་ཐ་
མར་སྐྱེས་པའི་བར་ཆད་མེད་ལམ་ཡོད། དེ་བཞིན་དུ་ས་དགུ་པའི་ཐོག་མར་
སྐྱེས་པའི་རྣམ་གྲོལ་ལམ་ཀྱང་ཡོད་པའི་ཕྱིར། ཞེས་ཟེར་བ་ཤིན་ཏུ་མི་འཐད་
དེ༑ དེ་ལྟར་ན་ས་གཉིས་པའི་སྐད་ཅིག་དང་པོའི་རྣམ་གྲོལ་ལམ་ཆོས་ཅན།
རྣམ་གྲོལ་ལམ་མ་ཡིན་པར་ཐལ། ས་དང་པོའི་རྣམ་གྲོལ་ལམ་མ་ཡིན་པ་གང་
ཞིག ས་གཉིས་པའི་རྣམ་གྲོལ་ལམ་མ་ཡིན་པའི་ཕྱིར། གཉིས་པ་མ་གྲུབ་ན།
དེ་ཆོས་ཅན། རང་དངོས་སུ་དྲངས་བྱེད་ཀྱི་ས་གཉིས་པའི་བར་ཆད་མེད་ལམ་
189



ལེགས་བཤད་འོད་དཀར་ཕྲེང་བ།
ཡོད་པར་ཐལ། འདོད་པའི་ཕྱིར། ཁྱབ་སྟེ། ས་གཉིས་པའི་རྣམ་གྲོལ་ལམ་
ཡིན་ན། རང་དངོས་སུ་དྲངས་བྱེད་ཀྱི་ས་གཉིས་པའི་བར་ཆད་མེད་ལམ་ལས་
བྱུང་དགོས་པའི་ཕྱིར། དེར་ཐལ། ས་བརྒྱད་པའི་བར་ཆད་མེད་ལམ་ལས་
བྱུང་དགོས་པའི་ཕྱིར། དེར་ཐལ། ཡིག་ཆ་ལས། ས་བརྒྱད་པའི་རྣམ་གྲོལ་
ལམ་ཡིན་ན། རང་གི་ཉེར་ལེན་དུ་གྱུར་པའི་ས་བརྒྱད་པའི་བར་ཅད་མེད་ལམ་
ལས་བྱུང་དགོས་པའི་ཕྱིར་དང་། ས་བཅུ་པ་མ་གཏོགས་གཞན་རྣམས་ལ་སྐད་
ཅིག་ཐ་མ་བར་ཆད་མེད་ལམ་དུ་བྱེད་པ་མི་འཐད་པའི་ཕྱིར་ཏེ། དཔེར་ན། ས་
དྲུག་པའི་རྗེས་ཐོབ་ལ་གནས་པའི་སེམས་དཔས་བདེན་འཛིན་ལྷན་སྐྱེས་འབྲིང་
གི་ཆུང་ངུ་སྤོང་བའི་ཕྱིར་དུ་ཆོས་ཉིད་ལ་མཉམ་པར་བཞག་པ་ན། སྐད་
ཅིག་དང་པོ་སྤང་བྱ་དེའི་དངོས་གཉེན་དུ་བསྐྱེད་མི་ནུས་པས་ས་དྲུག་པའི་
ཡེ་ཤེས་སུ་བྱ་ཞིང་། སྐད་ཅིག་གཉིས་པ་ནས་ས་བདུན་པའི་བར་ཆད་མེད་
ལམ་དུ་འཇོག་དགོས་པའི་ཕྱིར་ཏེ། ས་དྲུག་པ་ནས་བདུན་པར་འཕོ་བའི་
ཚེ་མཉམ་བཞག་ནས་མཉམ་བཞག་ཏུ་འཕོ་དགོས། མཉམ་བཞག་སྐད་ཅིག་
དང་པོ་དེའི་ངོས་སྐལ་གྱི་སྤང་བྱ་ཟུར་བ་མེད་པས་བར་ཆད་མེད་ལམ་དུ་མི་
འོས་པའི་ཕྱིར། ཞེས་གསུངས་པའི་ཕྱིར། །
ཁ་ཅིག སྐྱེ་ཚུལ་ཡང་ས་དང་པོའི་བར་ཆད་མེད་ལམ་དང་ས་གཉིས་
པའི་རྣམ་གྲོལ་ལམ་མཉམ་བཞག་ཐུན་གཅིག་ལ་སྐྱེ། ཞེས་སོགས་ཟེར་བ་
ཡང་སྔ་མས་ཁེགས་སོ། །
སྨྲས་པ། མཁན་ཆེན་རྣམ་གཉིས་གསུང་རྒྱུན་ཉིན་བྱེད་ལས། །ཕྲ་
， 190



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཞིབ་རིགས་པའི་གཟི་འོད་སྤྲོས་པའི་ཚེ། །ཁེངས་ལྡན་དྲེགས་པའི་ཀུན་ཏ་ཟུམ་
དང་ལྷན། །བློ་གསལ་བྱེ་བའི་རིགས་ལམ་འདབ་བརྒྱ་བཞད། །ཡིད་བཞིན་
ནོར་གྱིས་གཞལ་བས་ཁུགས་མིན་པའི། །མ་སྨད་ཕྲ་ཞིབ་རྣམ་དཔྱོད་ནོར་བུའི་
དཔྱ། །ཟུར་གནས་ས་ལམ་གྲོང་དུ་འཁྲིད་པ་ལ། །ཆོས་ཚུལ་རྒྱས་འདི་བླ་
མའི་ཞལ་ལུང་ཡིན། །ས་ལམ་རྣམ་གཞག་རི་དྭགས་མིག་ཅན་ལ། །ཐེག་
གསུམ་མངོན་རྟོགས་རིན་ཆེན་ཕྲ་ཚོམས་ཀྱིས། །ལེགས་པར་བརྒྱན་འདི་བློ་
གསལ་འདོད་ལྡན་ལ། །བརྒལ་བརྟག་གཞི་རུ་བྱིན་ནོ་ད་ལོངས་ཤིག །ཅེས་
བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །
གསུམ་པ། གྲུབ་མཐའ་སོ་སོའི་ཐུན་མོང་མ་ཡིན་པའི་སྤང་གཉེན་གྱི་
རྣམ་གཞག་བྱེ་བྲག་ཏུ་བཤད་པ།།
གྲུབ་མཐའ་སོ་སོའི་ཐུན་མོང་མ་ཡིན་པའི་སྤང་གཉེན་གྱི་རྣམ་གཞག་བྱེ་
བྲག་ཏུ་བཤད་པ་ལ་བཞི། བྱེ་བྲག་སྨྲ་པའི་ལུགས། མདོ་སྡེ་པའི་ལུགས། སེམས་
ཙམ་པའི་ལུགས། དབུ་མ་པའི་ལུགས་སོ། །
དང་པོ། བྱེ་བྲག་སྨྲ་པའི་ལུགས།
བྱེ་བྲག་སྨྲ་པའི་ལུགས་ལ། མཛོད་ལས། ཐོས་སོགས་ལས་བྱུང་བློ་
རྣམས་ནི། །མིང་དང་གཉིས་ཀ་དོན་ཡུལ་ཅན། །ཞེས་འབྱུང་བ་ལས། ཤེས་
རབ་གསུམ་གྱི་ངོ་བོ་རིམ་པ་བཞིན། །མིང་ཁོ་ན་དང་། མིང་དོན་གཉིས་ཀ་
དང༌། དོན་ཁོ་ནའི་ཡུལ་ཅན་གྱི་ཤེས་རབ་གསུམ་ལ་འདོད་དེ། རིམ་བཞིན་
ཐོས་བྱུང་གི་ཤེས་རབ་ནི་མིང་གི་ཡུལ་ཅན་དང་། བསམ་བྱུང་ནི་རེས་འགའ་
191



ལེགས་བཤད་འོད་དཀར་ཕྲེང་བ།
ཡི་གེས་དོན་འདྲེན་ལ། རེས་འགའ་དོན་གྱིས་ཡི་གེ་འདྲེན་པས་མིང་དོན་གཉིས་
ཀའི་ཡུལ་ཅན་དང་། སྒོམ་བྱུང་ནི་ཡི་གེ་ལ་མ་ལྟོས་པར་དོན་ལ་འཇུག་པས་
དོན་ཁོ་ནའི་ཡུལ་ཅན་ཡིན་ཞེས་འདོད་པ་ཡིན་པས། ཀུན་མཁྱེན་གཉིས་པའི་
ལུགས་ལས་ཕྱི་རོལ་ཏུ་གྱུར་པས་བྱེ་སྨྲ་རང་གིས་རྟོག་བཏགས་འབའ་ཞིག་
གོ༑ ༑སློབ་དཔོན་དབྱིག་གཉེན་གྱི་བཞེད་པ་འོག་ཏུ་འཆད་དོ། །འོ་ན། ཤེས་
རབ་དེ་གསུམ་རྟེན་གང་གིས་བསྒོམ་ཞེ་ན། དེ་རྣམས་རྟེན་གང་གིས་བསྒོམ་
པའང་ཡོད་དེ། མཛོད་ལས། བསྲིང་གཉིས་ལྡན་ཆོག་མི་ཤེས་དང་། །འདོད་
ཆེན་ཅན་ལ་མ་ཡིན་ནོ། །ཞེས་འབྱུང་བ་ལས། ལས་འདུ་འཛི་དང་། སེམས་
རྣམ་རྟོག་ལས་བསྲིང་བའི་བསྲིང་བ་གཉིས་ལྡན་ཞིག་གིས་བསྒོམ་དགོས་སོ། དེ་
ཡང་འཕགས་པའི་རིགས་ལ་བརྟེན་ནས་སྒོམ་དགོས་པ་ཡིན་ལ། དེ་ཡང་མཛོད་
ལས། རྙེད་ལ་ཡང་སྲིད་ཆོག་མི་ཤེས། །མ་རྙེད་ལ་འདོད་འདོད་ཆེན་
ཅན། །བཟློག་པ་དེ་ཡི་གཉེན་པོ་དང་། །དེ་གཉིས་ཁམས་གསུམ་གཏོགས་དྲི་
མེད། །མ་ཆགས་འཕགས་རིགས་དེ་དག་ལས། །གསུམ་ནི་ཆོག་ཤེས་བདག་
ཉིད་དོ། །གསུམ་གྱིས་ཚུལ་བསྟན་ཐམས་ཅད་ལས། །སྲིད་པ་སྐྱེ་བའི་གཉེན་
པོའི་ཕྱིར། །བདག་གིར་བདག་འཛིན་དངོས་འདོད་པ། །དེ་ཡི་དུས་དང་གཏན་
ཞིའི་ཕྱིར། །ཞེས་འབྱུང་བ་ལས། ཆོས་གོས་དང་། བསོད་སྙོམས་དང་།
གནས་མལ་ངན་ངོན་ཙམ་གྱིས་ཆོག་ཤེས་པ་འཕགས་པའི་རིགས་ཞེས་པ་གསུམ་
དང་། སྤོང་བ་དང་སྒོམ་པ་ལ་དགའ་བ་འཕགས་པའི་རིགས་ཞེས་པ་གཅིག་
སྟེ་བཞི་གསུངས་ཤིང་། དང་པོ་གསུམ་གྱིས་བདག་གི་བའི་ངོ་བོ་ལ་སྲེད་པ་རེ་
192



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཞིག་འགོག་པ་དང་། ལམ་སྒོམ་ཚུལ་དང་། ཕྱི་མའི་ལམ་སྒོམ་པ་དངོས་
དང་། བདག་དང་བདག་གི་བའི་ངོ་བོ་ལ་སྲེད་པ་གཏན་ནས་ཞི་བའི་ཚུལ་དེ་
བསྟན་པའི་ཕྱིར། དེ་ལྟ་བུའི་རིགས་དང་ལྡན་པའི་གང་ཟག་དེས་བསྒོམ་པ་ལ་
ཇི་ལྟར་འཇུག་པ་ཡིན་ཞེ་ན། དེ་ལ་འང་གཉིས་ཡོད་དེ། ཞི་གནས་སྒོམ་ཚུལ་
དང་། ལྷག་མཐོང་སྒོམ་ཚུལ་གཉིས་ཡོད་པའི་ཕྱིར། དེ་ཡང་མཛོད་ལས།
དེ་ལ་འཇུག་པ་མི་སྡུག་པ། །དབུགས་རྔུབ་དབུགས་འབྱུང་དྲན་པ་ཡིས། །འདོད་
ཆགས་རྣམ་རྟོག་ལྷག་རྣམས་སོ། །ཞེས་སོགས་ཀྱིས་ཞི་གནས་སྒོམ་ཚུལ་རྒྱས་
པར་བཤད་པ་ཡིན་ནོ། ། །
གཉིས་པ་ལྷག་མཐོང་སྒོམ་ཚུལ་ལ། ཚོགས་ལམ། སྦྱོར་ལམ། བདེན་
པ་མངོན་པར་རྟོགས་པ་སྒོམ་ཚུལ་དང་གསུམ་ཡོད་པའི་དང་པོ་ནི། མཛོད་
ལས། ཞི་གནས་གྲུབ་པར་གྱུར་པ་ཡིས། །དྲན་པ་ཉེར་བཞག་བསྒོམ་པར་
བྱ༑ ༑ལུས་ཚོར་སེམས་དང་ཆོས་རྣམས་ལ། །མཚན་ཉིད་གཉིས་སུ་ཡོངས་
བཏགས་པས། །ཞེས་སོགས་ཀྱིས་ལམ་ལྔའི་དང་པོ་ཚོགས་ལམ་བསྟན་ལ།
སྤྱིར་ལམ་ལྔའི་ཐར་ལམ་གྱི་མཚན་ཉིད་ནི། ལམ་གང་ཞིག ཐར་པ་ཐོབ་
བྱེད་ཅེས་ལུགས་འདིས་འདོད་དོ། །དེས་ན། ཐར་ལམ་གང་ཞིག སྦྱོར་
ལམ་གྱི་སྔོན་དུ་འགྲོ་བའི་ལམ་གྱི་རིགས་སུ་གནས་པ་དེ། ཚོགས་ལམ་གྱི་
མཚན་ཉིད། ལུས་རྟེན་ནི། གླིང་གསུམ་གྱི་སྐྱེས་པ་དང་བུད་མེད། འདོད་
གཟུགས་ཀྱི་ལྷ་སོགས་ཀྱི་རྟེན་ལ་དངོས་སུ་གསར་དུ་སྐྱེ་བ་ཡོད་པར་བཤད་
དོ༑ ༑ལེགས་བཤད་ཉིན་བྱེད་དབང་པོའི་སྣང་བ་ལས། ཀླུའི་རྟེན་ལ་ཡང་
193



ལེགས་བཤད་འོད་དཀར་ཕྲེང་བ།
སྐྱེ་བ་ཡོད་པར་བཤད་དོ། །གཞན་ལས་ངན་སོང་གསུམ་གྱི་རྟེན་ལ་དངོས་སུ་
གསར་དུ་སྐྱེ་བ་མེད་པར་གསུངས་པས་དེ་ལྟར་བྱས་སོ། །ཡང་དེ་ཉིད་ལས།
ཐོས་བསམ་ལས་བྱུང་ལས་གསུམ་མོ། །མི་ཡི་ནང་ནས་འཕེན་པར་བྱེད། །ཅེས་
སོགས་ཀྱིས་ཐར་པའི་ཆ་དང་མཐུན་པའི་དགེ་བ་འཆད་ལ། དེ་ཡང་ངོ་བོ་ལ་
ཐོས་བྱུང་དང་། བསམ་བྱུང་གང་རུང་གི་དགེ་བས་ཁྱབ་ལ། དེར་གྱུར་པའི་
སྒོམ་བྱུང་ནི་མི་འདོད་ལ། ཡིད་ཀྱི་ལས་གཙོ་བོར་གྱུར་པའི་ལུས་ངག་ཡིད་
གསུམ་གྱི་ལས་གསུམ་ཆར་ཡོད་པ་དང་། རྟེན་ནི། གླིང་གསུམ་གང་རུང་
གི་མི་ཁོ་ནའི་རྟེན་ལ་སྐྱེ་བར་འདོད་དོ། །འོ་ན། འདི་བས་ཐར་པའི་ཆ་དང་
མཐུན་པའི་དགེ་བ་དང་ཚོགས་ལམ་གཉིས་དོན་གཅིག་ཏུ་འདོད་དམ་མི་འདོད་
ཞེ་ན། མི་འདོད་དེ། ཐར་པ་ཆ་མཐུན་ནི། ཐོས་བསམ་གང་རུང་གིས་བསྡུས་
པའི་འདོད་པའི་སས་བསྡུས་སུ་འདོད་ལ། ཚོགས་ལམ་ལ་ནི་བསམ་གཏན་
ས་དྲུག་གང་རུང་གི་ངོ་བོར་གྱུར་པའི་སྒོམ་བྱུང་ཡོད་པར་འདོད་པའི་ཕྱིར།
གཉིས་པ་སྦྱོར་ལམ་སྒོམ་ཚུལ་ཡང་མཛོད་ལས། དེ་ལས་དྲོ་བར་གྱུར་
པ་འབྱུང་། །དེ་ནི་བདེན་བཞིའི་སྤྱོད་ཡུལ་ཅན། །རྣམ་པ་བཅུ་དྲུག་དྲོ་བ་
ལས། །རྩེ་མོ་དེ་ཡང་དེ་དང་འདྲ། །ཞེས་སོགས་ཀྱིས་སྦྱོར་ལམ་སྒོམ་ཚུལ་
བསྟན་ལ། དེས་ན། བདེན་པའི་དམིགས་རྣམ་ཅན་གྱི་ཐར་ལམ་གང་ཞིག
བདེན་པ་མངོན་སུམ་དུ་རྟོགས་པ་ལ་སྦྱོར་བའི་རིགས་སུ་གནས་པ་དེ། སྦྱོར་
ལམ་གྱི་མཚན་ཉིད། ཡང་དེ་ཉིད་ལས། སྒོམ་བྱུང་མི་ལྕོགས་མེད་པ་དང་།
ཁྱད་པར་བསམ་གཏན་ས་བའོ། ཞེས་པས། དྲོད་སོགས་བཞི་པོ་ཐམས་ཅད་
194



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཀྱང་སྒོམ་བྱུང་ཡིན་ལ་སེམས་རྟེན་བསམ་གཏན་ས་དྲུག་གང་རུང་ལ་བརྟེན་
པའོ། །ཡང་དེ་ཉིད་ལས། གཉིས་ནི་འོག་ནའང་ཡོད་པའམ། །ཞེས་
པས། བཙུན་པ་དབྱངས་སྒྲོག་གིས། དྲོད་རྩེ་གཉིས་ལ་འདོད་པའི་སས་
བསྡུས་ཀྱང་ཡོད་པར་འདོད་པའི་ཚུལ་བཤད་པ་ཡིན་ཀྱང་ལུགས་འདིའི་རང་
ལུགས་མིན་ཏེ། ལུགས་འདིས་དྲོད་སོགས་བཞི་གར་སྒོམ་བྱུང་དུ་འདོད་
པའི་ཕྱིར་རོ། །
ལུས་རྟེན་ནི། འདོད་རྟེན་ཞེས་པའི་སྐབས་ནས། གསུམ་ནི་མི་རྣམས་
ཀྱི་ནང་ཁོ་ན་དང་གླིང་གསུམ་དུ་སྐྱེད་པར་བྱེད་དོ། །སྔོན་བསྐྱེད་པ་རྣམས་
ནི་ལྷ་དག་གི་ནང་དུ་མངོན་སུམ་དུ་བྱེད་དོ། །བཞི་པ་ནི། ལྷ་དག་གི་ནང་དུ་
སྐྱེད་པར་བྱེད་དོ་ཞེས་གསུངས་པ་ལྟར་རོ། །ཚོགས་ལམ་གྱི་གནས་སྐབས་
སུ་ཆོས་དྲན་པ་ཉེར་བཞག་སྤྱི་ལ་དམིགས་པའི་ཚོགས་ལམ་དེ་ལས་སྦྱོར་ལམ་
དྲོ་བར་གྱུར་པ་འབྱུང་སྟེ་ཚོགས་ལམ་ནས་བདེན་པ་བཞི་ལ་མི་དམིགས་ལ་སྦྱོར་
ལམ་དྲོད་ནས་དམིགས་ལ་ཡེ་ཤེས་དེ་ནི་བདེན་པ་བཞིའི་སྤྱོད་ཡུལ་ཅན་ཡིན་ནོ་
ཞེས་འདོད་དོ། །དྲོད་ཀྱི་ཡེ་ཤེས་དེའི་རྣམ་པ་ནི་མི་རྟག་ལ་སོགས་བཅུ་དྲུག་
གི་རྣམ་པ་ཅན་ཡིན་ལ། ཡེ་ཤེས་དེ་ཡང་ཆུང་འབྲིང་ཆེན་པོར་འཕེལ་བ་ལས་
རྩེ་མོའི་ཡེ་ཤེས་འབྱུང་སྟེ། དེ་ཡང་དམིགས་རྣམ་དྲོད་དང་མཚུངས་པར་བདེན་
བཞིའི་མི་རྟག་ལ་སོགས་པ་བཅུ་དྲུག་གི་དམིགས་རྣམ་ཅན་ནོ་ཞེས་ལུགས་འདིས་
འདོད་དོ། །ཡང་དེ་ཉིད་ལས། གཉིས་ཀ་ཆོས་ཀྱི་རྣམ་པ་གཏོང་། །གཞན་
དག་གིས་ཀྱང་འཕེལ་བར་བྱེད། །དེ་ལས་བཟོད་པ་གཉིས་དེ་བཞིན། །ཐམས་
195



ལེགས་བཤད་འོད་དཀར་ཕྲེང་བ།
ཅད་ཆོས་ཀྱིས་འཕེལ་བར་བྱེད། །ཆེན་པོ་འདོད་གཏོགས་སྡུག་བསྔལ་ཡུལ། །དེ་
ནི་སྐད་ཅིག་གཅིག་དེ་བཞིན། །ཆོས་མཆོག་ཐམས་ཅད་ཕུང་པོ་ལྔ། །ཐོབ་
པ་མ་གཏོགས་དེ་ལྟར་ན། །ངེས་འབྱེད་ཆ་མཐུན་རྣམ་པ་བཞི། །ཞེས་འབྱུང་
བ་ལས། དྲོད་སོགས་རིམ་གྱིས་འབྱུང་བ་དང་། བདེན་བཞི་ལ་དམིགས་པ་
དང་། མི་རྟག་སོགས་བཅུ་དྲུག་གི་རྣམ་པ་ཅན་ཡིན་པ་དང་། དྲོད་རྩེ་གཉིས་
དང་བཟོད་པའི་ཆུང་འབྲིང་བྱ་རྫོགས་ཀྱི་ཐུང་མཐའི་སྐད་ཅིག་མའི་ཡུན་ཚད་
དང་། བཟོད་ཆེན་དང་། ཆོས་མཆོག་དུས་མཐའི་སྐད་ཅིག་མའི་ཡུན་ཚད་
དང་། ཐམས་ཅད་ཀྱང་ཕུང་པོ་ལྔའི་བདག་ཉིད་ཅན་སོགས་ཡིན་པའི་ཕྱིར་
དང་། སྦྱོར་ལམ་བཞིའི་ཐོབ་པ་ནི། མཐོང་ལམ་པའི་རྒྱུད་ལའང་ཡོད་པས་
སྦྱོར་ལམ་དུ་མ་གཏོགས་པའི་ཕྱིར་ཞེས་སོགས་བསྟན་ཏོ། །སྒོམ་བྱ་སྦྱོར་ལམ་
ཐོབ་པའི་དགོས་པ་ནི། དེ་ཉིད་ལས། རྩེ་མོ་ཐོབ་པ་རྩ་མི་ཆད། །བཟོད་ཐོབ་
ངན་སོང་མི་འགྲོའོ། །ཞེས་འབྱུང་བ་ལས། འོ་ན། སྦྱོར་ལམ་དེ་དག་ཡོན་
ཏན་གང་དང་ལྡན་ཞེ་ན། དྲོད་ཐོབ་ནས་ཡོངས་སུ་ཉམས་ཀྱང་ངེས་པར་མྱང་
འདས་འཐོབ་པར་འགྱུར། རྩེ་མོ་ཐོབ་ནས་མཚམས་མེད་བྱེད་པ་དང་ངན་
སོང་དུ་སྐྱེ་བ་སྲིད་ཀྱང་། དགེ་བའི་རྩ་བ་རྒྱུན་མི་ཆད། བཟོད་པ་ཐོབ་ནས་
ངན་སོང་དུ་མི་འགྲོ་སྟེ། ངན་སོང་དུ་སྐྱེ་བའི་ལས་དང་ཉོན་མོངས་པ་ཐག་རིང་
དུ་བསྲིངས་པའི་ཕྱིར། འོ་ན། སྦྱོར་ལམ་གྱི་གནས་སྐབས་གང་ནས་ལམ་
གཞན་གང་དུ་འཇུག་པ་ཡོད་ཅེ་ན། དེ་ཡང་མཛོད་ལས། གཉིས་སློབ་རིགས་
ལས་བཟློག་ནས་ནི། །སངས་རྒྱས་སུ་འགྱུར་གཞན་གསུམ་ཡང་། །ཞེས་
196



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
འབྱུང་བ་ལས། རིགས་ཅན་གསུམ་ཡོད་པའི་ནང་ནས་སློབ་མ་ཉན་ཐོས་ཀྱི་
རིགས་ཅན་ནི། དྲོད་རྩེ་གཉིས་ཐོབ་ནས་ཀྱང་ཉན་ཐོས་ཀྱི་རིགས་ལས་བཟློག་
ནས་སངས་རྒྱས་ཀྱི་རིགས་སུ་འགྱུར་བ་སྲིད་ཀྱི། བཟོད་པ་ཐོབ་ནས་མི་སྲིད་
དེ༑ བཟོད་པ་ཐོབ་ནས་ངན་སོང་དུ་མི་སྐྱེ་བ་གང་ཞིག བྱང་ཆུབ་སེམས་དཔའ་
གཞན་དོན་དུ་ངན་སོང་དུ་སྐྱེ་བ་ལེན་པའི་ཕྱིར། ཡང་རང་སངས་རྒྱས་ཀྱི་རིགས་
སུ་ནི་ཆོས་མཆོག་མ་གཏོགས་ཉན་ཐོས་ཀྱི་སྦྱོར་ལམ་གཞན་གསུམ་ཐོབ་ནས་
ཀྱང་འགྱུར་བ་སྲིད་ལ། ཆོས་མཆོག་ཐོབ་ནས་ནི་མ་ཡིན་ཏེ། ཆོས་མཆོག་
ནི་སྐད་ཅིག་མ་གཅིག་ཡིན་པའི་ཕྱིར་དང་། དེའི་མཇུག་ཐོག་དེ་མ་ཐག་ཏུ་མཐོང་
ལམ་སྐྱེ་བས་དེ་ནས་རིགས་ངེས་པའི་ཕྱིར། ཞིབ་ཏུ་ཕྱེ་ན་བཟོད་པ་ཆེན་པོ་ནས་
ཀྱང་མི་སྲིད་སྙམ་དེ། དེ་ཡང་སྐད་ཅིག་མ་གཅིག་ཡིན་པའི་ཕྱིར་རོ། །སྤང་
བྱ་ཅིག་ཅར་བའི་རྒྱུན་ཞུགས་རང་རྒྱལ་ལམ་དུ་འཇུག་པར་ཡོད་པར་གསུངས་
པའང་མངོན་པ་གོང་མའི་ལུགས་ཡིན་པས་མི་གནོད་དོ། །བྱང་སེམས་སྦྱོར་
ལམ་པ་དང་། བསེ་རུ་ལྟ་བུའི་རང་རྒྱལ་སྦྱོར་ལམ་པ་གཉིས་འདི་དང་མི་འདྲ་
བར་སྟོན་པ་ལ། མཛོད་ལས། སྟོན་དང་བསེ་རུ་བྱང་ཆུབ་པར། །བསམ་
གཏན་མཐའ་རྟེན་གཅིག་ལ་ཀུན། །ཞེས་འབྱུང་བ་ལས། སྟོན་པ་སངས་
རྒྱས་དང་བསེ་རུ་ལྟ་བུའི་རང་སངས་རྒྱས་དྲོད་ལ་སོགས་པར་གནས་པ་རིགས་
གཞན་དུ་བསྒྱུར་དུ་མི་རུང་སྟེ། དེས་དྲོད་ནས་བྱང་ཆུབ་ཟད་མི་སྐྱེ་ཤེས་ཀྱི་
བར། བསམ་གཏན་གྱི་མཐའ་བཞི་པ་ལ་བརྟེན་ནས་གདན་ཐོག་གཅིག་ལ་ལམ་
ཀུན་བསྐྱེད་པར་བྱེད་པའི་ཕྱིར། འོ་ན། ལུགས་འདིར་ཚོགས་སྤྱོད་ཆེ་ཆུང་
197



ལེགས་བཤད་འོད་དཀར་ཕྲེང་བ།
གི་རང་རྒྱལ་མི་བཞེད་དམ་ཞེ་ན། མ་ཡིན་ཏེ། ཚོགས་སྤྱོད་པ་གཉིས་དྲོད་
རྩེ་ནས་སངས་རྒྱས་ཀྱི་རིགས་སུ་འགྱུར་བ་སྲིད་པ་ཉན་ཐོས་དང་མཚུངས་ཏེ།
དེ་དག་གི་ལམ་བགྲོད་ཚུལ་ཉན་ཐོས་དང་མཚུངས་པར་གསུངས་པའི་ཕྱིར། འོ་
ན༑ བྱང་སེམས་སྦྱོར་ལམ་པ་དང་། བསེ་རུ་ལྟ་བུའི་རང་རྒྱལ་གཉིས་ཀྱིས་
ངེས་འབྱེད་ཆ་མཐུན་དང་པོ་ནས་བསྐྱེད་དམ། དེ་ཡི་སྔོན་དུ་ལམ་གཞན་འགྲོ་
དགོས་སམ་ཞེ་ན། དེ་དགོས་པར་སྟོན་པ་ལ། དེ་ཉིད་ལས། དེ་ཡི་སྔོན་དུ་
ཐར་ཆ་མཐུན། །མྱུར་བར་སྲིད་པ་གསུམ་གྱིས་མཐར། །ཞེས་འབྱུང་བ་
ལས། ངེས་འབྱེད་ཆ་མཐུན་གྱི་སྔོན་དུ་ཐར་པ་ཆ་མཐུན་གྱི་དགེ་བ་འགྲོ་དགོས་
པ་ཡིན་ནོ། །ཐར་པ་ཆ་མཐུན་ཐོབ་ནས་ཅི་ཙམ་ན་ཐར་པར་འགྱུར་ཞེ་ན། མྱུར་
བ་སྲིད་པ་གསུམ་གྱིས་ཐར་པར་འགྱུར་ཏེ། སྲིད་པ་དང་པོ་ལ་ཐར་པ་ཆ་མཐུན་
བསྐྱེད། གཉིས་པ་ལ་ངེས་འབྱེད་ཆ་མཐུན་བསྐྱེད། གསུམ་པ་ལ་འཕགས་
ལམ་ཐོབ་པར་འགྱུར་བའི་ཕྱིར། བརྩོན་འགྲུས་མེ་ལྟར་འབར་བ་གཅིག་ཡིན་
ན༑ སྲིད་པ་གཉིས་ཀྱི་མཐར་ཐར་པར་འགྱུར་ཏེ། དང་པོ་ལ། ཐར་པ་ཆ་
མཐུན་བསྐྱེད། གཉིས་པ་ལ་བསམ་གཏན་གྱི་དངོས་གཞི་ལ་བརྟེན་ནས་ངེས་
འབྱེད་ཆ་མཐུན་བསྐྱེད། དེ་ཚེ་དེ་ཉིད་ལ་བདེན་པ་མངོན་སུམ་དུ་མཐོང་བར་
འགྱུར་བའི་ཕྱིར། འདི་བའི་ལུགས་ལ་ཚོགས་ལམ་དང་སྦྱོར་ལམ་གང་རུང་
ཡིན་ན། ལམ་མ་ཡིན་པས་ཁྱབ་པ་དང་། ལམ་ཡིན་ན། ལམ་བདེན་ཡིན་
པས་ཁྱབ་པ་གཉིས་པོ་ཡོད་ལ། དེ་ལྟར་ན་ལམ་ལྔ་མེད་པའི་སྐྱོན་མེད་དོ། །ལམ་
ལྔ་ཡོད་ཀྱང་ལམ་ལྔ་པོ་གང་རུང་ཡིན་ན། ལམ་ཡིན་པས་མ་ཁྱབ་ཅེས་པ་དང་།
198



--
ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཚོགས་ལམ་ནི། ལམ་དངོས་ལ་འཇུག་པའི་སྒོ་དང་། སྦྱོར་ལམ་ནི། ལམ་
དངོས་ལ་སྦྱོར་བྱེད་ཡིན་པས་རྒྱུ་མཚན་གྱིས་ལམ་དུ་བཏགས་པ་ཙམ་ཡིན་པའི་
ཕྱིར་ཏེ། འགྲེལ་པ་མངོན་རྒྱན་ལས། དེས་ན་ལམ་དང་པོ་གཉིས་ནི་རིམ་པ་
ལྟར་ལམ་དངོས་ལ་འཇུག་པའི་སྒོ་དང་། དངོས་སུ་སྦྱོར་བ་ཡིན་པས་ལམ་
དུ་བཏགས་པ་ཡིན་ལ། ཞེས་གསུངས་པའི་ཕྱིར། དེས་ན། ལམ་དང་ལམ་
བདེན་དོན་གཅིག་ལ་དེ་ལ་རིམ་པ་བཞིན་བདེན་པ་མངོན་སུམ་དུ་མཐོང་བ་དང་།
དེའི་རྒྱུན་གོམས་པར་བྱེད་པ་དང་། གོམས་པ་མཐར་ཕྱིན་པའི་ལམ་སྟེ། མཐོང་
ལམ་དང་། སྒོམ་ལམ། མི་སློབ་ལམ་གསུམ་ཞེས་ཟེར་ཏེ། འགྲེལ་པ་དེ་
ཉིད་ལས། ཕྱི་མ་གསུམ་ནི། རིམ་པ་ལྟར་བདེན་པ་མངོན་སུམ་དུ་མཐོང་བ་
དང་དེའི་རྒྱུན་གོམས་པར་བྱེད་པ་དང་། གོམས་པ་མཐར་ཕྱིན་པའི་ཕྱིར་ལམ་
མཚན་ཉིད་པ་ཡིན་ནོ། །ཞེས་གསུངས་པའི་ཕྱིར། འོ་ན། ལམ་དུ་ཞུགས་པ་
ལ་འཕགས་ལམ་ནས་ཞུགས་དགོས་པར་ཐལ། ཚོགས་ལམ་ལམ་མ་ཡིན་པའི་
ཕྱིར། ཞེས་ཟེར་བ་ལ། མ་ཁྱབ་སྟེ། ཚོགས་ལམ་དེ་ལམ་དངོས་ལ་འཇུག་
པའི་སྒོ་ཡིན་པས་དེར་ནམ་ཞུགས་པ་ནས་ལམ་དུ་ཞུགས་པར་འཇོག་གོ་ཞེས་
ཟེར་རོ། །དེ་བཞིན་དུ་ཚོགས་ལམ་པ་ཆོས་ཅན། ཁྱོད་ཀྱིས་ལམ་ཐོབ་པར་
ཐལ། ཁྱོད་ལམ་ཞུགས་ཀྱི་གང་ཟག་ཡིན་པའི་ཕྱིར་ཞེས་པ་དང་། ཡང་དེ་
ཆོས་ཅན། ལམ་ཞུགས་མ་ཡིན་པར་ཐལ། རང་རྒྱུད་ལ་ལམ་མེད་པའི་ཕྱིར་
ཞེས་པ་སྔ་ཕྱི་གཉིས་ཀ་ལ་མ་ཁྱབ་ཅེས་སྨྲའོ། །ཡང་ལམ་ཡིན་ན། ཤེས་པ་
ཡིན་པས་ཁྱབ་པར་ཐལ། མཁྱེན་པ་ཡིན་ན། ཤེས་པ་ཡིན་པས་ཁྱབ་པའི་
199



ལེགས་བཤད་འོད་དཀར་ཕྲེང་བ།
ཕྱིར་ཞེས་པ་དང་། ཡང་དེར་ཁྱབ་པར་ཐལ། ཡེ་ཤེས་ཡིན་ན། ཤེས་པ་
ཡིན་པས་ཁྱབ་པའི་ཕྱིར་ཞེས་ཟེར་བ་སྔ་ཕྱི་གཉིས་ཀ་ལའང་མ་ཁྱབ་ཅེས་
བྱའོ། །མཁྱེན་པ་ལ་ལམ་གྱིས་ཀྱང་མ་ཁྱབ་སྟེ། གནས་དང་གནས་མིན་མཁྱེན་
པའི་སྟོབས་སོགས་ཀྱི་ངོ་བོར་གྱུར་པའི་ཀུན་རྫོབ་ཤེས་པ་ལམ་མ་ཡིན་པའི་ཕྱིར་
ཞེས་འདོད་པ་སོགས་ནི་བྱེ་བྲག་སྨྲ་བའི་ཀུན་བཏགས་པ་ཁོ་ནའོ། །ཡང་ལུགས་
འདིར་ཚོགས་ལམ་དང་ལྡན་པའི་མཐོང་སྒོམ་མི་སློབ་ལམ་པ་གསུམ་ཆར་ཡོད་
པར་འདོད་ལ། དེ་བཞིན་དུ་སྦྱོར་ལམ་དང་ལྡན་པའི་འཕགས་པ་མཐོང་སྒོམ་
མི་སློབ་པ་གསུམ་ཆར་ཡོད་པ་ཡང་འདོད་དོ། །འོན་ཀྱང་འཕགས་པ་དེ་དག་
གི་རྒྱུད་ལ་ཚོགས་ལམ་ཡོད་པར་ནི་མི་འདོད་དོ། །ཡང་མཐོང་ལམ་པ་ཆོས་
ཅན། ཚོགས་ལམ་པ་ཡིན་པར་ཐལ། ཚོགས་ལམ་དང་ལྡན་པའི་ཕྱིར། ཞེས་
པ་དང་། ཡང་དེ་ཆོས་ཅན། སྦྱོར་ལམ་པ་ཡིན་པར་ཐལ། སྦྱོར་ལམ་དང་
ལྡན་པའི་ཕྱིར། ཞེས་པ་སྔ་ཕྱི་གཉིས་ལའང་མ་ཁྱབ་ཅེས་ལན་འདེབས་སོ། །དེ་
ཡང་སྲིད་པ་ཐ་མའི་ཉན་ཐོས་སྦྱོར་ལམ་པ་ལྟ་བུ་སྦྱོར་ལམ་མ་ཐོབ་གོང་དུ་ཚོགས་
ལམ་ལ་གནས་པ་ཡིན་ལ། དྲོད་ནས་ཟད་མི་སྐྱེ་ཤེས་པའི་བར་མངོན་དུ་བྱེད་
པའི་ཚེ་ན་ཚོགས་ལམ་གྱི་གཏོང་རྒྱུ་མ་བྱུང་བས་ན་དེ་དང་ལྡན་ཞེས་སྨྲ་བ་ལས་
འོས་མེད་དོ། །དེས་འཕགས་པའི་གང་ཟག་རྣམས་སྦྱོར་ལམ་དང་ལྡན་ཞེས་
སྨྲ་བའི་རྒྱུ་མཚན་ཡང་ཤེས་པར་བྱའོ། །གཞན་ཡང་ལུགས་འདིས་མཐོང་
ལམ་སྐྱེས་པས་སོ་སྐྱེ་གཏོང་བ་དང་། སྒོམ་ལམ་སྐྱེས་པས་མཐོང་ལམ་གཏོང་
བ་དང་། མི་སློབ་ལམ་ཐོབ་པས་སྒོམ་ལམ་གཏོང་བར་འདོད་པས་སྤྲོ་ཚུལ་
200
200



ཀ
་
:
1:།
ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
མང་ནའང་སྐབས་སུ་མ་བབ་པས་བཞག་གོ །དེས་ན། བྱེ་བྲག་སྨྲ་པའི་གཞུང་
ལུགས་ཆེན་མོ་རྣམས་ལས། ཚོགས་ལམ་དང་སྦྱོར་ལམ་གྱི་མཚན་ཉིད་ཀྱི་
ཟུར་དུ་རིགས་གནས་མ་སྨོས་ཀྱང་ཚིག་སྐྱོན་གཅོད་ཕྱིར་ཁོ་བོས་སྦྱར་བའོ། །
གསུམ་པ་བདེན་པ་མངོན་པར་རྟོགས་པ་སྒོམ་ཚུལ་འཆད་པ་ལ། མཛོད་
ལས། འཇིག་རྟེན་པ་ཡི་ཆོས་མཆོག་ལས། །ཆོས་ཀྱི་བཟོད་པ་ཟག་པ་མེད། །ཅེས་
འབྱུང་བ་ལས། འཇིག་རྟེན་པའི་ཆོས་མཆོག་ལས་མངོན་པར་རྟོགས་པ་གང་
འབྱུང་ཞེ་ན། འཇིག་རྟེན་པའི་ཆོས་མཆོག་ལས་ནི་ཆོས་ཀྱི་བཟོད་པ་ཟག་པ་
མེད་པ་སྐྱེས་ལ། དེ་ལ་མཐོང་ལམ་ཞེས་བྱའོ། །བདེན་པ་མངོན་རྟོགས་གང་
ཞིག ལམ་ལ་རྗེས་ཤེས་མན་ཆད་ཀྱི་ལམ་གྱི་རིགས་ཡིན་པ། མཐོང་ལམ་
གྱི་མཚན་ཉིད། རྟེན་ནི། མཛོད་ལས། དེ་ནི་ཆོས་མཆོག་དང་ས་གཅིག །ཅེས་
འབྱུང་བས། མངོན་པར་རྟོགས་པ་བཅུ་དྲུག་པོ་དེ་ནི་ཆོས་མཆོག་དང་ས་གཅིག་
པས་བསམ་གཏན་ས་དྲུག་ལ་བརྟེན་ནོ། །དེ་ཡང་མཛོད་ལས། དེ་ལ་སྐད་
ཅིག་བཅོ་ལྔ་ནི། །མ་མཐོང་མཐོང་ཕྱིར་མཐོང་བའི་ལམ། །ཞེས་འབྱུང་བ་
ལས། དེ་ལ་དང་པོ་འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་སྤོང་
བྱེད་ཀྱི་སྡུག་བསྔལ་ཆོས་བཟོད་སྐྱེ། དེ་རྗེས་འདོད་པའི་སས་བསྡུས་ཀྱི་སྡུག་
བསྔལ་མཐོང་སྤང་སྤངས་པའི་རྣམ་གྲོལ་ལམ་སྡུག་བསྔལ་ཆོས་ཤེས་སྐྱེ། དེ་
རྗེས་ཁམས་གོང་གི་སྡུག་བསྔལ་མཐོང་སྤང་སྤོང་བྱེད་ཀྱི་སྡུག་བསྔལ་རྗེས་བཟོད་
སྐྱེ༑ དེ་རྗེས་དེ་སྤངས་པའི་རྣམ་གྲོལ་ལམ་སྡུག་བསྔལ་རྗེས་ཤེས་སྐྱེ་བ་ཡིན་
ནོ༑ དེ་བཞི་ཀ་སྡུག་བདེན་གྱི་དམིགས་རྣམ་ཅན་ཡིན་པ་ལ་ནི་མི་འདྲ་བ་མེད་
、༤
ཀ་
201



ལེགས་བཤད་འོད་དཀར་ཕྲེང་བ།
དོ༑ ༑དེ་རྗེས་འདོད་པའི་སས་བསྡུས་ཀྱི་ཀུན་འབྱུང་ལ་དམིགས་པའི་ཆོས་
བཟོད། ཆོས་ཤེས། དེ་རྗེས་གོང་མའི་རྗེས་བཟོད། རྗེས་ཤེས་གཉིས། དེ་
རྗེས་འདོད་པའི་འགོག་པ་ཆོས་བཟོད། ཆོས་ཤེས། དེ་རྗེས་གོང་མའི་འགོག་
པ་རྗེས་བཟོད། རྗེས་ཤེས་གཉིས། དེ་རྗེས་འདོད་པའི་ལམ་ཆོས་བཟོད་ཆོས་
ཤེས་གཉིས། དེ་རྗེས་གོང་མའི་ལམ་རྗེས་བཟོད་རྗེས་ཤེས་གཉིས་ཏེ་བཟོད་
ཤེས་སྐད་ཅིག་མ་བཅུ་དྲུག་མཉམ་བོཞག་ཐུན་གཅིག་ལ་ར་ཟམ་པ་ལྟར་རིམ་
ཅན་ཁོ་ནར་སྐྱེ་བར་འདོད་དོ། །བཅུ་དྲུག་པོ་ཐམས་ཅད་ལ་བདེན་པ་མངོན་
པར་རྟོགས་པ་ཞེས་བྱ་ལ་མངོན་པར་རྟོགས་པ་ལ་མཐོང་ལམ་གྱིས་མ་ཁྱབ་པར་
འདོད་དོ། །དེས་ན། བཟོད་ཤེས་རྣམས་སྐྱེ་ཐེབ་བཅུ་དྲུག མཐོང་སྤང་སྤངས་
ཐེབ་བརྒྱད་ཡིན་ཞེས་འདོད་དོ། །བཟོད་ཤེས་དེ་དག་གཉེན་པོ་གང་ཡིན་ཞེ་ན།
བཟོད་པ་བརྒྱད་ནི། གཉེན་པོ་ཡིན་ཏེ། བར་ཆད་མེད་ལམ་ཡིན་པའི་ཕྱིར།
དཔེར་ན། རྐུན་པོ་ཕྱིར་ཕྱུང་བ་བཞིན་ནོ། །ཤེས་པ་བརྒྱད་ནི། གཉེན་པོ་མ་
ཡིན་ཏེ། རྣམ་གྲོལ་ལམ་ཡིན་པའི་ཕྱིར། དཔེར་ན། སྒོར་ཕར་བཅད་པ་
བཞིན་ནོ། །ཡིག་ཆ་ལ་ལར་བཟོད་ཤེས་གཉིས་ཀ་གཉེན་པོར་བཤད་པ་ཡང་
ཡོད་དོ། །བཟོད་ཤེས་སྐད་ཅིག་མ་བཅུ་དྲུག་མཐོང་སྒོམ་གྱི་ལམ་གང་དུ་འདུ་
ཞེ་ན། སྡུག་བསྔལ་ཆོས་བཟོད་ནས་ལམ་རྗེས་བཟོད་ཀྱི་བར་བཅོ་ལྔ་ནི་མཐོང་
བའི་ལམ་ཡིན་ཏེ། བཟོད་པ་བརྒྱད་པོ་ནི། རང་རང་གི་དམིགས་ཡུལ་བདེན་
པ་སྔར་མ་མཐོང་བ་ལས་གསར་དུ་མངོན་སུམ་དུ་མཐོང་བའི་ཕྱིར་དང་། ཤེས་
པ་སྔ་མ་བདུན་ཡང་མཐོང་བའི་བྱ་བ་མ་རྫོགས་པའི་ཕྱིར་མཐོང་ལམ་དུ་འདོད་
202



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
དེ༑ རང་འགྲེལ་ལས། སྡུག་བསྔལ་ལ་ཆོས་ཤེས་པའི་བཟོད་པ་ནས་བཟུང་
སྟེ༑ ལམ་རྗེས་སུ་ཤེས་པའི་བཟོད་པའི་བར་གྱི་སྐད་ཅིག་མ་བཅོ་ལྔ་བོ་དེ་དག་
ནི་མཐོང་བའི་ལམ་ཡིན་པའི་ཕྱིར་རོ། །ཅིའི་ཕྱིར་ཞེ་ན། བདེན་པ་མ་མཐོང་
བ་མཐོང་བའི་ཕྱིར་རོ། །ཞེས་གསུངས་པའི་ཕྱིར། །
བཅུ་དྲུག་པ་ལམ་རྗེས་ཤེས་ནི། སྔ་མ་རྣམས་ཀྱིས་མཐོང་ཟིན་གོམས་
པར་བྱས་པ་ལས་གསར་དུ་མཐོང་བ་མ་ཡིན་ཞིང་། བཅོ་ལྔ་པ་ནས་མཐོང་
བའི་བྱ་བར་ཡང་རྫོགས་པའི་ཕྱིར་བཅུ་དྲུག་པ་ནི་སྒོམ་ལམ་དུ་འདོད་དེ། རང་
འགྲེལ་ལས། བཅུ་དྲུག་པ་ལ་ནི་སྔོན་མ་མཐོང་བ་མཐོང་བར་བྱར་མེད་ཀྱི།
ཇི་ལྟར་མཐོང་བར་གོམས་པར་བྱེད་པའི་ཕྱིར་སྒོམ་པའི་ལམ་ཁོ་ན་ཡིན་ནོ། །ཞེས་
གསུངས་པའི་ཕྱིར། འདིའི་སྐད་ཅིག་མའི་ཡུན་ཚད་ལ། ཉིན་བྱེད་དབང་
པོའི་སྣང་བ་ལས། མཐོང་ལམ་གྱི་སྐད་ཅིག་མ་འདི་དག་ཀྱང་སྔར་བཤད་པ་
ལྟར་བྱ་རྫོགས་ཀྱི་སྐད་ཅིག་མ་ལ་བྱེད་པ་ལས་དུས་ཀྱི་ཐུང་མཐའི་སྐད་ཅིག་མ་
ནི་མ་ཡིན་ཏེ། ཞེས་དང་། འགྲེལ་པ་མངོན་རྒྱན་ལས། སྐད་ཅིག་མ་ཡང་
ཤེས་བྱ་ལ་ཤེས་པ་སྐྱེ་བའི་བྱ་བ་རྫོགས་པའི་སྐད་ཅིག་མ་ཡིན་གྱི་དུས་མཐའི་
སྐད་ཅིག་མ་ནི་མ་ཡིན་ཏེ། ཞེས་གསུངས་པའི་ཕྱིར་བྱ་རྫོགས་ཀྱི་ཐུང་མཐའི་
སྐད་ཅིག་མ་ལ་འདོད་དོ། །ཤེས་བྱ་རབ་གསལ་ལས། བཟོད་ཆེན་དང་། ཆོས་
མཆོག་དུས་མཐའི་སྐད་ཅིག་མ་དང་། ཞེས་གསུངས་པས། དུས་མཐའི་
སྐད་ཅིག་མ་ལ་འདོད་དམ་སྙམ་མོ། །ལུགས་འདིར་མཐོང་ལམ་རྗེས་ཐོབ་
ཡེ་ཤེས་བཞག་ཏུ་མེད་ལ། བཅུ་དྲུག་པ་ལམ་རྗེས་ཤེས་སྒོམ་ལམ་ཡིན་པས་
203



ལེགས་བཤད་འོད་དཀར་ཕྲེང་བ།
སྒོམ་ལམ་བར་ཆད་མེད་ལམ་དང་། རྣམ་གྲོལ་ལམ་གང་ཡིན་ཞེ་ན། དཔྱོད་
པ་དང་ལྡན་པ་ལ་ལས། མཐོང་ལམ་རྣམ་གྲོལ་ལམ་ཡིན་ན། མཐོང་ལམ་
ཡིན་པས་མ་ཁྱབ་པས་མཐོང་ལམ་རྣམ་གྲོལ་ལམ་དང་། སྒོམ་ལམ་བར་ཆད་
མེད་ལམ་གྱི་གཞི་མཐུན་ཡིན་ཞེས་ཟེར། ཡང་གཞན་དག་གིས་ལུགས་འདིར་
སྒོམ་ལམ་ཐོབ་པ་དང་སྒོམ་ལམ་བར་ཆད་མེད་ལམ་ཐོབ་པ་དུས་མི་མཉམ་པས་
སྒོམ་ལམ་བར་ཆད་མེད་ལམ་དང་། སྒོམ་ལམ་རྣམ་གྲོལ་ལམ་གང་རུང་མ་
ཡིན་པའི་སྒོམ་ལམ་མཉམ་བཞག་ཡེ་ཤེས་ཡིན་ནོ་ཞེས་ཟེར། དེ་དག་ལས་གང་
ལེགས་བྱའོ། །ཤེས་བྱ་རབ་གསལ་ལས། མཐོང་ལམ་རྗེས་ཐོབ་ཡེ་ཤེས།
ཁྱད་པར་གྱི་ལམ་དུ་བཞག་པ་ནི་ལུགས་གཞན་ནམ། ཡང་ན་མཚོན་བྱེད་ཙམ་
དུ་བྱེད་དགོས་སོ། བདེན་པ་མངོན་སུམ་དུ་རྟོགས་ཟིན་གོམས་པར་བྱས་པ་
ལས་ཐོབ་པའི་སྒོམ་ལམ་འཆད་པ་ལ། མཛོད་ལས། སྒོམ་པའི་ལམ་ནི་རྣམ་
གཉིས་ཏེ། །ཞེས་འབྱུང་བ་ལས། སྒོམ་པའི་ལམ་ནི་ཟག་བཅས་ཟག་མེད་
རྣམ་པ་གཉིས་ཡིན་ཏེ། རིམ་པ་ལྟར་འཇིག་རྟེན་པའི་སྒོམ་ལམ་དང་འཇིག་
རྟེན་ལས་འདས་པའི་སྒོམ་ལམ་མོ། །འཇིག་རྟེན་པའི་སྒོམ་ལམ་ཟག་བཅས་
ཀྱི་བསམ་གཏན་གཟུགས་མེད་ལ་ཟག་པ་རྒྱས་པར་འགྱུར་བའི་ཕྱིར་དང་།
འཇིག་རྟེན་ལས་འདས་པའི་སྒོམ་ལམ་བདེན་པའི་རྣམ་པ་ཅན་བདེན་པ་མཐོང་
དོན་གོམས་པར་བྱེད་པ་ལ་ཟག་པ་རྒྱས་པ་མེད་པའི་ཕྱིར། ཐར་ལམ་གང་ཞིག་
སྒོམ་ལམ་དུ་རྒྱུད་ལ་བརྟེན་དུ་རུང་བ་དེ། སྒོམ་ལམ་གྱི་མཚན་ཉིད་དུ་འདོད་
དོ༑ ༑ཐར་ལམ་ཟག་བཅས་གང་ཞིག སྒོམ་སྤོང་གི་གཉེན་པོའི་རིགས་ཡིན་
204



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
པ༑ སྒོམ་ལམ་ཟག་བཅས་ཀྱི་མཚན་ཉིད། སྒོམ་ལམ་ཟག་མེད་གང་ཞིག
སྒོམ་ལམ་པའི་རྒྱུད་ལ་ཡོད་པ། ཟག་མེད་སྒོམ་ལམ་གྱི་མཚན་ཉིད། ཟག་
བཅས་སྒོམ་ལམ་དང་འཇིག་རྟེན་པའི་སྒོམ་ལམ་དོན་གཅིག་ཏུ་འདི་བས་འདོད་
ལ༑ འཇིག་རྟེན་པའི་སྒོམ་ལམ་གྱིས་འདོད་ཉོན་མངོན་གྱུར་བ་སྤོང་སྟེ། ཉོན་
མོངས་སྤངས་ན་སླར་མི་སྐྱེ་བའི་ཆོས་ཅན་དུ་བྱས་ནས་སྤངས་མི་དགོས་པའི་
ཕྱིར་ཞེས་བཞེད་དོ། །འདི་བའི་གཞུང་ལུགས་ཕལ་ཆེར་ལས། འཇིག་རྟེན་
པའི་སྒོམ་ལམ་སྒོམ་ལམ་དུ་བཤད་ནའང་། དངོས་བཏགས་སམ་སྒྲས་བརྗོད་
ཀྱི་དབྱེ་བར་འདོད་དགོས་པའི་ཕྱིར། དེ་ལྟར་མིན་ན། ཉིན་བྱེད་དབང་པོའི་
སྣང་བ་ལས། དེང་སང་གྲུབ་མཐའ་གོང་མའི་ལུགས་གྲགས་ཆེ་བའི་དབང་
གིས་རྩ་འགྲེལ་གྱི་ཚིག་ཟིན་ལྟར་ཁས་བླང་ན་མི་མཛེས་པ་དུ་མ་ཞིག་སྨྲ་དགོས་
པར་སྣང་བའི་ཕྱིར། ཞེས་གསུངས་པ་ལྟར་རོ། །དེས་ན། ཟག་བཅས་
སྒོམ་ལམ་ཆོས་ཅན། ཁྱོད་རྒྱུད་ལྡན་གྱི་གང་ཟག་སྒོམ་ལམ་པ་ཡིན་པར་ཐལ།
ཁྱོད་སྒོམ་ལམ་པ་ཡིན་པའི་ཕྱིར། ཡང་འཇིག་རྟེན་པའི་སྒོམ་ལམ་ཆོས་ཅན།
སྒོམ་ལམ་ཡིན་པར་ཐལ། ཟག་བཅས་སྒོམ་ལམ་ཡིན་པའི་ཕྱིར། ཞེས་ཟེར་
བ་ལ། སྔ་མ་ལ་རྟགས་མ་གྲུབ་ཅེས་པ་དང་། ཕྱི་མ་ལ་མ་ཁྱབ་ཅེས་ལན་འདེབས་
དགོས་སོ། །དེ་ལྟར་མིན་ན། ཚོགས་ལམ་མ་ཐོབ་གོང་དུ་སྒོམ་ལམ་ཐོབ་
པའི་གང་ཟག་ཡོད་པ་དང་། ལམ་མ་ཞུགས་དང་སྒོམ་ལམ་པའི་གཞི་མཐུན་
ཡོད་པར་འདོད་དགོས་པར་འགྱུར་བའི་ཕྱིར་མི་མཛེས་སོ། །ཡང་ཟག་བཅས་
སྒོམ་ལམ་རྒྱུད་ལྡན་གྱི་ལམ་མ་ཞུགས་པའི་གང་ཟག་ཆོས་ཅན། སྒོམ་ལམ་
205



ལེགས་བཤད་འོད་དཀར་ཕྲེང་བ།
རྒྱུད་ལྡན་གྱི་གང་ཟག་ཡིན་པར་ཐལ། འཇིག་རྟེན་པའི་སྒོམ་ལམ་རྒྱུད་ལྡན་
གྱི་གང་ཟག་ཡིན་པའི་ཕྱིར་ཟེར་ན་མ་ཁྱབ་ཅེས་བྱའོ། །དེ་ལྟར་རིགས་པས་
སྤྲོ་ཚུལ་མང་ནའང་ཡིག་ཚོགས་མང་བས་དོགས་ནས་རེ་ཞིག་བཞག་གོ །ལམ་
བདེན་གང་ཞིག སྲིད་རྩེ་ལ་འདོད་ཆགས་དང་བྲལ་བའི་རྒྱུད་ལ་ཡོད་པ་དེ། མི་
སློབ་ལམ་གྱི་མཚན་ཉིད། དཔེར་ན། མཛོད་ལས། དགྲ་བཅོམ་དྲུག་འདོད་
དེ་དག་ལས། །ལྔ་ནི་དད་པའི་མོས་ལས་སྐྱེས། །དེ་དག་རྣམ་གྲོལ་དུས་དང་
སྦྱོར། །མི་གཡོས་ཆོས་ཅན་མི་གཡོ་བ། །དེ་ཕྱིར་དེ་དུས་མི་སྦྱོར་གྲོལ། །དེ་
ནི་མཐོང་ཐོབ་རྒྱུ་ལས་བྱུང་། །ཞེས་སོགས་ཀྱི་སྐབས་ནས་བསྟན་པའི་དགྲ་
བཅོམ་པ་དེ་དག་གི་རྒྱུད་ཀྱི་མངོན་རྟོགས་ལྟ་བུ་ལ་བྱེད་པའི་ཕྱིར་དང་། དེ་ཉིད་
ལས། འགོག་ཐོབ་གཉིས་ཀ་ལས་རྣམ་གྲོལ། །ཤེས་རབ་ཀྱིས་ནི་གཅིག་ཤེས་
སོ༑ ༑ཞེས་འབྱུང་བ་ལས། ཉོན་མོངས་པའི་སྒྲིབ་པ་དང་། སྙོམས་འཇུག་
གི་སྒྲིབ་པ་གཉིས་ཀ་ལས་རྣམ་པར་གྲོལ་བའི་མངོན་རྟོགས་དང་། ཉོན་མོངས་
པའི་སྒྲིབ་པ་རྐྱང་པ་ལས་རྣམ་པར་གྲོལ་བའི་མངོན་རྟོགས་ལྟ་བུའོ། །རྒྱས་པར་
ཆོས་མངོན་པ་མཛོད་ལས། མངོན་པར་རྟོགས་པའི་ལམ་སྟོན་པའི་སྐབས་
སོགས་ལས་ཤེས་པར་བྱའོ། །མཛོད་ལས། སྲིད་པའི་རྩ་བ་ཕྲ་རྒྱས་དྲུག །ཅེས་
སོགས་ཀྱི་སྐབས་ནས་བསྟན་པའི་འདི་བས་འདོད་པ་ལྟར་གྱི་ཕྲ་རྒྱས་ཀྱི་རྣམ་
གཞག་ཅུང་ཟད་བརྗོད་ན། འདི་ལ་གཉིས། མཚན་ཉིད། དབྱེ་བའོ། །དང་
པོ་ནི། སེམས་རྒྱུད་རབ་ཏུ་མ་ཞི་བར་བྱེད་པའི་སེམས་བྱུང་དེ། ཕྲ་རྒྱས་ཀྱི་
མཚན་ཉིད། གཉིས་པ་དབྱེ་ན། འདོད་ཆགས། ཁོང་ཁྲོ། ང་རྒྱལ། མ་རིག་
206



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
པ༑ ཉོན་མོངས་ཅན་གྱི་ལྟ་བ། ཉོན་མོངས་ཅན་གྱི་ཐེ་ཚོམ་སྟེ་དྲུག་གོ །ཡང་
མཛོད་ལས། དེ་དག་བཅུ་དང་བདུན་བདུན་བརྒྱད། །ལྟ་བ་གསུམ་གཉིས་མ་
གཏོགས་པ། །འདོད་ན་སྡུག་བསྔལ་ལ་སོགས་པ། །མཐོང་བས་རིམ་བཞིན་
སྤོང་བར་བྱེད། །ཅེས་འབྱུང་བ་ལས། ཡང་ཕྲ་རྒྱས་ལ་བཅུར་བཤད་དོ། །བཅུ་
བོ་དེ་ཡང་ཁམས་དང་སྤང་བྱའི་རིས་ཀྱི་སྒོ་ནས་དབྱེ་ན་དགུ་བཅུ་རྩ་བརྒྱད་ཡོད་
དེ༑ འདོད་པའི་སས་བསྡུས་ཀྱི་སྡུག་བསྔལ་མཐོང་སྤངས་སུ་གྱུར་པའི་ལྟ་བ་
ལྔ་དང་ལྟ་མིན་ལྔ་སྟེ་བཅུ། ཀུན་འབྱུང་མཐོང་སྤང་དང་། འགོག་པ་མཐོང་
སྤང་གཉིས་ལ། འཇིག་ཚོགས་ལ་ལྟ་བ་དང་། མཐར་འཛིན་གྱི་ལྟ་བ། ཚུལ་
ཁྲིམས་བརྟུལ་ཞུགས་མཆོག་འཛིན་གྱི་ལྟ་བ་སྟེ་གསུམ་འཇིག་ཚོགས་ལ་ལྟ་བ་
དང་། མཐར་འཛིན་གྱི་ལྟ་བ་གཉིས་མ་གཏོགས་ལྷག་མ་བདུན་བདུན། ལམ་
མཐོང་སྤང་ལ་འཇིག་མཐར་གཉིས་(འཇིག་ལྟ་དང་མཐར་ལྟ་གཉིས་) མ་
གཏོགས་བརྒྱད་དེ། འདོད་པའི་སས་བསྡུས་ཀྱི་མཐོང་སྤང་སུམ་ཅུ་རྩ་གཉིས།
གཟུགས་ཁམས་སུ་ཁོང་ཁྲོ་རྣམས་བོར་བས་གཟུགས་ཀྱི་སས་བསྡུས་ཀྱི་སྡུག་
བསྔལ་མཐོང་སྤང་དགུ། ཀུན་འགོག་གཉིས་ལ་རིམ་པ་བཞིན་དྲུག་དྲུག་དང་།
ལམ་མཐོང་སྤང་བདུན་ཏེ་མཐོང་སྤང་ཉི་ཤུ་རྩ་བརྒྱད་གཟུགས་མེད་ལ་ཡང་དེ་
དང་འདྲ་བར་མཐོང་སྤང་ཉེར་བརྒྱད་དེ་ཐམས་ཅད་བསྡོམས་པས་མཐོང་སྤང་
ཕྲ་རྒྱས་བརྒྱད་ཅུ་རྩ་བརྒྱད་དོ། །མཛོད་ལས། བཞི་ནི་སྒོམ་པས་སྤང་བྱ་ཡིན།།
ཞེས་འབྱུང་བ་ལས། འདོད་པའི་སས་བསྡུས་ཀྱི་འདོད་ཆགས། ཁོང་ཁྲོ།
ང་རྒྱལ། མ་རིག་པ་སྟེ་སྒོམ་སྤང་ཉོན་མོངས་བཞི། ཁམས་གོང་མ་གཉིས་
207



ལེགས་བཤད་འོད་དཀར་ཕྲེང་བ།
ལ་ཁོང་ཁྲོ་དོར་བས་གསུམ་གསུམ་སྟེ་དྲུག་གོ་ཐམས་ཅད་བསྡོམས་པས་བཅུ་
ཡོད་ལ། མཐོང་སྒོམ་གྱི་སྤང་བྱ་བསྡོམས་པའི་ཕྲ་རྒྱས་དགུ་ཅུ་གོ་བརྒྱད་ཅེས་
འདོད་དོ། །འདི་བས་ཕྲ་རྒྱས་དང་། འཆིང་བ་དང་། ཀུན་སྦྱོར་དང་། ཟག་
པ་དང་། ཆུ་བོ་དང་། སྦྱོར་བ་སོགས་མིང་གི་རྣམ་གྲངས་སུ་འདོད་པར་གསུངས་
སོ༑ ༑རྟོགས་དཀའ་བས་ཕྲ་ཞིང་དམིགས་པ་དང་མཚུངས་ལྡན་ཅི་རིགས་
ཀྱི་སྒོ་ནས་རྒྱས་པར་འགྱུར་བས་ན། ཕྲ་རྒྱས་ཞེས་ཟེར་རོ། །ཀུན་འབྱུང་
མཐོང་སྤང་དང་། འགོག་པ་མཐོང་སྤང་དང་། ལམ་མཐོང་སྤང་གསུམ་
ལ་འཇིག་ལྟ་མེད་དེ། འཇིག་ལྟ་ལ་ཉེར་ལེན་གྱི་ཕུང་པོ་ལ་དམིགས་པ་གཅིག་
དགོས་པའི་ཕྱིར། མཐར་འཛིན་གྱི་ལྟ་བ་ཡང་མེད་དེ། མཐར་ལྟ་ལ་འཇིག་
ལྟའི་དམིགས་ཡུལ་གྱི་རྟག་ཆད་གང་རུང་དུ་འཛིན་པ་གཅིག་དགོས་པས། སྡུག་
བསྔལ་མཐོང་སྤང་ལས་མ་འདས་སོ་ཞེས་འདོད་དོ། །ཀུན་འབྱུང་མཐོང་སྤང་
དང་། འགོག་པ་མཐོང་སྤང་གཉིས་ལ་ཚུལ་ཁྲིམས་བརྟུལ་ཞུགས་མཆོག་འཛིན་
མེད་དེ། ཕུང་པོ་ལ་དམིགས་ནས་དག་གྲོལ་སོགས་སུ་འཛིན་ན་སྡུག་བསྔལ་
མཐོང་སྤང་དང་། ལམ་དོར་བྱ་དང་། ཚུལ་ཁྲིམས་དང་བརྟུལ་ཞུགས་ངན་
པས་དག་པར་འཛིན་ན་ལམ་མཐོང་སྤང་ལས་མ་འདས་སོ། །ཞེས་འདོད་དོ།
མཛོད་ལས། སྲིད་རྩེ་ལས་སྐྱེས་བཟོད་པ་ཡིས། །གཞོམ་བྱ་མཐོང་བས་སྤང་
བྱ་ཉིད། །ལྷག་སྐྱེས་མཐོང་དང་སྒོམ་གཉིས་ཀྱིས། །བཟོད་པས་གཞོམ་མིན་
སྒོམ་ཁོ་ནས། །ཞེས་སོགས་ཀྱི་སྐབས་སུ། མཐོང་སྤང་ཉོན་མོངས་རྣམས་
མཐོང་ལམ་ཁོ་ནའི་སྤང་བྱ་ཡིན་ནམ་ཞེ་ན། སྲིད་རྩེའི་སས་བསྡུས་ཀྱི་མཐོང་
208



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
སྤང་ཕྲ་རྒྱས་རྣམས་ནི་མཐོང་ལམ་རྗེས་བཟོད་རྣམས་ཀྱི་སྤང་བྱ་ཁོ་ན་ཡིན་ཏེ།
ཟག་མེད་སྒོམ་ལམ་གྱིས་མཐོང་སྤང་སྤོང་བ་མི་སྲིད་ལ། ཟག་བཅས་སྒོམ་
ལམ་གྱིས་ཀྱང་སྲིད་རྩེའི་མཐོང་སྤང་སྤོང་མི་ནུས་པའི་ཕྱིར། ས་ལྷག་མ་ཅི་
ཡང་མེད་མན་ཆད་ཀྱི་མཐོང་སྤང་རྣམས་ནི་མཐོང་ལམ་སྒོམ་ལམ་གཉིས་ཀས་
ཅི་རིགས་སུ་སྤོང་སྟེ། འཕགས་པ་རྣམས་ཀྱིས་སྤོང་ཚེ་མཐོང་ལམ་གྱིས་སྤོང་
ལ༑ བྱིས་པ་རྣམས་ཀྱིས་ཟག་བཅས་སྒོམ་ལམ་གྱིས་སྤོང་བའི་ཕྱིར་རོ། ཞེས་
འདི་བས་འདོད་དོ། ཕྲ་རྒྱས་གང་ཞིག མཐོང་ལམ་བཟོད་པས་གཞོམ་བྱ་
མ་ཡིན་པ་ཐམས་ཅད་ནི་སྒོམ་ལམ་བར་ཆད་མེད་ལམ་ཁོ་ནའི་སྤང་བར་བྱ་བ་
ཡིན་ནོ། །མཛོད་ལས། བདག་དང་བདག་གིར་རྟག་ཆད་དང་། །མེད་དང་
དམན་ལ་མཆོག་ལྟ་དང་། །རྒྱུ་མིན་ལམ་མིན་དེར་ལྟ་བ། །དེ་དག་ལྟ་བ་ལྔ་ཡིན་
ནོ༑ ༑ཞེས་སོགས་ཀྱིས་འདི་བའི་ལུགས་ཀྱི་ལྟ་བ་ལྔའི་རྣམ་པའམ། འཛིན་སྟངས་
སོགས་བསྟན་པ་ལ། ཤེས་རབ་ཉོན་མོངས་ཅན་གང་ཞིག ཉེར་ལེན་གྱི་ཕུང་པོ་
ལ་དམིགས་ནས་རང་དབང་པའི་བདག་གམ་བདག་གི་བར་སྒྲོ་འདོགས་པ་དེ། འཇིག་
ལྟའི་མཚན་ཉིད། རྣམ་ཤེས་ལ་བྱེད་པ་པོའི་བདག་དང་། ཕུང་པོ་གཞན་རྣམས་
དབང་བསྒྱུར་བྱའི་བདག་གི་བར་གྲུབ་པར་ལྟ་བའམ། མིང་གཞིའི་ཕུང་པོ་ལ་བདག་
དང་། གཟུགས་ཕུང་ལ་བདག་གི་བར་ལྟ་བ་ལྟ་བུ་འཇིག་ཚོགས་ལ་ལྟ་བའོ། །དེ་
གང་ཞིག ཉེར་ལེན་གྱི་ཕུང་པོ་ལ་དམིགས་ནས་རྟག་པའམ་ཆད་པར་སྒྲོ་འདོགས་
པ་དེ། མཐར་ལྟའི་མཚན་ཉིད། ཕུང་པོ་ལྔའམ་མིང་བཞིའི་ཕུང་པོ་ལ་དམིགས་
ནས་མཐའ་གཅིག་ཏུ་རྟག་པར་ལྟ་བའམ། མཐའ་གཅིག་ཏུ་ཆད་པར་ལྟ་བའམ་
209



ལེགས་བཤད་འོད་དཀར་ཕྲེང་བ།
འཛིན་པ་ནི་མཐར་ལྟའོ། །དེ་གང་ཞིག ལས་རྒྱུ་འབྲས་དང་སྐྱེ་བ་སྔ་ཕྱི་སོགས་
མེད་པར་ལྟ་བ་དེ། ལོག་ལྟའི་མཚན་ཉིད། དེ་གང་ཞིག ལྟ་ངན་ལ་དམིགས་
ནས་དག་གྲོལ་དུ་སྒྲོ་འདོགས་པ། ལྟ་བ་མཆོག་འཛིན་གྱི་མཚན་ཉིད། ལྟ་བ་དང་
པོ་གསུམ་དང་། ཉེར་ལེན་གྱི་ཕུང་པོ་ལ་དམིགས་ནས་མཆོག་དང་ཁྱད་པར་དུ་
འཕགས་པར་ལྟ་བ་ནི་ལྟ་བ་མཆོག་འཛིན་ནོ། དེ་གང་ཞིག ཚུལ་ཁྲིམས་དང་
བརྟུལ་ཞུགས་ངན་པ་ལ་དམིགས་ནས་འདག་གྲོལ་དུ་སྒྲོ་འདོགས་པ་དེ། ཚུལ་ཁྲིམས་
བརྟུལ་ཞུགས་མཆོག་འཛིན་གྱི་མཚན་ཉིད། ཚུལ་ཁྲིམས་མིན་པ་ལ་ཚུལ་ཁྲིམས་
སུ་ལྟ་བ་ཚུལ་ཁྲིམས་མཆོག་འཛིན་དང་། བརྟུལ་ཞུགས་ངན་པ་སོགས་ཐར་ལམ་
དུ་འཛིན་པའམ་ལྟ་བ་ནི་བརྟུལ་ཞུགས་མཆོག་འཛིན་ཡིན་ཏེ། འདིར་ཚུལ་ཁྲིམས་
དང་བརྟུལ་ཞུགས་མཆོག་འཛིན་གཉིས་ནི་གཅིག་ཏུ་འདྲེན་ནོ། །ལྟ་བ་ལྔ་ལ་ཀུན་
བཏགས་ཁོ་ནས་ཁྱབ་པ་འདི་བས་འདོད་དོ། །ལྟ་བ་ལྔའི་བྱེད་ལས་རིམ་པ་ལྟར།
ལྟ་ངན་གྱི་རྟེན་བྱེད་པ། དབུ་མའི་ལམ་རྟག་ཆད་སྤངས་པའི་རྟེན་འབྲེལ་དུ་ཤེས་
པ་ལ་བར་དུ་གཅོད་པ་དང་། དགེ་རྩ་གཅོད་ཀྱང་མི་དགེ་བ་ལ་དམ་དུ་འཛིན་པའི་
རྟེན་བྱེད་པ་དང་། ལྟ་བ་ངན་པ་ལ་མཆོག་ཏུ་མངོན་པར་ཞེན་པའི་རྟེན་བྱེད་པ་དང་།
ངལ་བ་འབྲས་བུ་མེད་པའི་རྟེན་བྱེད་པའོ། །ཡང་འདི་བས་སྤང་བྱ་ལ་ཉོན་མོངས་
ཅན་གྱི་མ་རིག་པ་དང་ཉོན་མོངས་ཅན་མ་ཡིན་པའི་མི་ཤེས་པའི་མུན་པ་གཉིས་འདོད་
ལ༑ སྔ་མ་ཉན་རང་དགྲ་བཅོམ་པས་གཏན་དུ་སྤངས་ལ། ཕྱི་མ་སངས་རྒྱས་
མ་གཏོགས་གཏན་དུ་སྤངས་མི་ནུས་པར་འདོད་དོ། །འདི་བའི་ཐུན་མོང་མ་ཡིན་
པའི་འདོད་པ་རྣམས་དེང་སང་གི་འཆད་ཉན་པ་ཚོ་ལ་ཉེ་བར་མཁོ་བར་མཐོང་ནས་
210



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཅུང་ཟད་བརྗོད་པ་ཡིན་ལ་རྒྱས་པར་མཛོད་རྩ་འགྲེལ་ལས་ཤེས་པར་བྱའོ། །
གཉིས་པ། མདོ་སྡེ་པའི་ལུགས།
མདོ་སྡེ་པའི་ལུགས་ནི། ཤེས་རབ་གསུམ་གྱི་ངོ་བོ་རིམ་པ་བཞིན། ཡིད་
ཆེས་པའི་ལུང་ལས་སྐྱེས་པའི་ཤེས་རབ་དེ། ཐོས་བྱུང་གི་ཤེས་རབ། དེའི་
དོན་ལ་དཔྱད་པ་ལས་བྱུང་བའི་ཤེས་རབ་དེ། བསམ་བྱུང་གི་ཤེས་རབ། ཏིང་
ངེ་འཛིན་ལས་སྐྱེས་པའི་ཤེས་རབ་སྒོམ་བྱུང་གི་ཤེས་རབ་ལ་འདོད་དོ། །སློབ་
དཔོན་དབྱིག་གཉེན་གྱིས། མིང་ལ་དམིགས་པ་ཐོས་བྱུང་དང་། དོན་ལ་དམིགས་
པ་སྒོམ་བྱུང་ཡིན་པའི་ཕྱིར། དེ་གཉིས་ལས་བསམ་བྱུང་མི་འགྲུབ་པར་འགྱུར་
བས། དེས་ན་ཡིད་ཆེས་པའི་ལུང་དང་རིགས་པས་དཔྱད་པ་དང་། ཏིང་ངེ་
འཛིན་ལ་མཉམ་པར་བཞག་པ་གསུམ་ལས་དོན་རྟོགས་པའི་ཤེས་རབ་གསུམ་
ནི་རིམ་པ་ལྟར་ཐོས་བྱུང་གི་ཤེས་རབ། བསམ་བྱུང་གི་ཤེས་རབ། སྒོམ་
བྱུང་གི་ཤེས་རབ་གསུམ་ལ་བཞེད་པ་ལྟར། ཕར་ཕྱིན་རང་ལུགས་ལའང་འདི་
ལྟར་འདོད་དོ། ལེགས་བཤད་གསེར་ཕྲེང་ལས། དེས་ན་འདིར་གསུང་རབ་
ཉན་པ་ལས་སྐྱེས་པའི་ཤེས་རབ་ནི་ཐོས་བྱུང་། དེའི་དོན་རིགས་པས་བརྟགས་
པ་ལས་ངེས་པ་རྙེད་པའི་ཤེས་རབ་ནི་བསམ་བྱུང་། ངེས་པ་རྙེད་པ་དེ་ཉིད་རྩེ་
གཅིག་པའི་ཏིང་ངེ་འཛིན་གྱིས་བསྒོམས་པ་ལས་བྱུང་བ་ནི་སྒོམ་བྱུང་གི་ཤེས་
རབ་ཏུ་འདོད་པར་བྱའོ། །ཞེས་གསུངས་པའི་ཕྱིར། འདི་བས་ས་ལམ་དང་
སྤང་གཉེན་གྱི་རྣམ་གཞག་རྣམས་གྲུབ་མཐའ་གོང་འོག་གང་དུ་བསྟན་ཚུལ་སོགས་
སྐབས་སྐབས་དང་བསྟུན་ནས་ཤེས་པར་བྱའོ། །
211



ལེགས་བཤད་འོད་དཀར་ཕྲེང་བ།
གསུམ་པ། སེམས་ཙམ་པའི་ལུགས།
སེམས་ཙམ་པའི་ལུགས་ལ། མངོན་པ་ཀུན་བཏུས་ལས། ཡང་ལམ་
རྣམ་པ་ལྔ་སྟེ། ཞེས་སོགས་ཀྱི་སྐབས་སུ། ཐར་ལམ་ཆོས་ཅན། ཁྱོད་ལ་
ལྔ་ཡོད་དེ། ཚོགས་ལམ། སྦྱོར་ལམ། མཐོང་ལམ། སྒོམ་པའི་ལམ།
མཐར་ཕྱིན་པའི་ལམ་རྣམས་སུ་ཡོད་པའི་ཕྱིར། ཚོགས་ཀྱི་ལམ་གང་ཞེ་ན།
ཞེས་སོགས་ཀྱིས་ཚོགས་ལམ་རང་གི་ངོ་བོ་ཞི་ལྷག་གཉིས་ཀའི་ཡན་ལག་དང་
ལྡན་པར་བསྟན་ཏོ། །སྦྱོར་བའི་ལམ་གང་ཞེ་ན། ཞེས་སོགས་ཀྱིས་བདག་
མེད་རྟོགས་པའི་སྒོམ་བྱུང་གི་ཤེས་རབ་སོགས་ཚོགས་ལམ་གྱི་དུས་སུ་མ་ཐོབ་
པའི་ཡོན་ཏན་དང་བཅས་པའི་སྦྱོར་ལམ་བསྟན་ཏོ། །དྲོ་བར་གྱུར་པ་ཞེས་སོགས་
ཀྱིས། འཕགས་པའི་བདེན་པ་ལ་གསལ་སྣང་དང་པོར་ཐོབ་པའི་ཏིང་ངེ་འཛིན་
དང་ཤེས་རབ་མཚུངས་ལྡན་དང་བཅས་པའི་ངེས་འབྱེད་ཆ་མཐུན་དང་པོ་བསྟན།
རྩེ་མོ་ཞེས་སོགས་ཀྱིས། གཟུང་བ་རང་བཞིན་མེད་པ་སོགས་བདེན་པ་རྣམས་
ལ་གསལ་སྣང་མཆེད་པའི་ངེས་འབྱེད་ཆ་མཐུན་གཉིས་པ་བསྟན། བདེན་པའི་
ཞེས་སོགས་ཀྱིས། ཐུན་མོང་མ་ཡིན་པའི་དབང་དུ་བྱས་ནས་གཟུང་བ་རང་
བཞིན་མེད་པ་ལ་གསལ་སྣང་རྫོགས་ཤིང་། འཛིན་པ་རང་བཞིན་མེད་པ་ལ་
གསལ་སྣང་ཐོབ་པའི་ངེས་འབྱེད་ཆ་མཐུན་གསུམ་པ་བསྟན། འཇིག་རྟེན་པའི་
ཞེས་སོགས་ཀྱིས། འཛིན་པ་རང་བཞིན་མེད་པའི་དོན་སྤྱི་ལ་གསལ་སྣང་རྫོགས་
ཤིང་། དེ་མ་ཐག་བདེན་པ་མངོན་རྟོགས་སྐྱེ་བ་དང་རྗེས་སུ་མཐུན་པའི་ངེས་
འབྱེད་ཆ་མཐུན་བཞི་པ་བསྟན་ཏོ། །མཐོང་བའི་ལམ་གང་ཞེ་ན། ཞེས་སོགས་
212



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཀྱིས། གཟུང་འཛིན་རྫས་གཞན་གྱིས་སྟོང་པར་མངོན་སུམ་དུ་རྟོགས་པའི་
ཐེག་ཆེན་གྱི་བདེན་པ་མངོན་རྟོགས་དེ་མཐོང་ལམ་དུ་བསྟན། ཡང་མཐོང་བའི་
ལམ། ཞེས་སོགས་ཀྱིས། བདེན་པ་བཞི་རེ་རེ་ལ་དམིགས་པའི་ཆོས་བཟོད།
ཆོས་ཤེས། རྗེས་བཟོད། རྗེས་ཤེས་བཞི་བཞི་བཅུ་དྲུག་ཡོད་པར་བསྟན། མཉམ་
བཞག་སྐད་ཅིག་མ་བཅུ་དྲུག་ཆོས་ཅན། སྤྲོས་པའི་མཚན་མས་དབེན་པ་ཡིན་
ཏེ༑ འཕགས་པའི་བདེན་པ་བཞི་ཡུལ་ཅན་ཅི་རིགས་སུ་དམིགས་པའི་རྟོག་བྲལ་
མ་འཁྲུལ་བའི་ཤེས་པ་ཡིན་པའི་ཕྱིར། སྡུག་བསྔལ་ཞེས་སོགས་ཀྱི་དོན་འཆད་
པ་ན། རྣམ་བཤད་ལས། སྡུག་བསྔལ་བདེན་པའི་དབང་དུ་བྱས་པའི་མི་རྟག་
པ་སོགས་མངོན་སུམ་དུ་རྟོགས་པའི་ཟག་པ་མེད་པའི་ཡེ་ཤེས་གང་ཞིག སྡུག་
བསྔལ་མཐོང་སྤང་གི་ས་བོན་དངོས་སུ་སྤོང་བའི་བར་ཆད་མེད་ལམ་གྱིས་བསྡུས་
པ་ནི། སྡུག་བསྔལ་ཆོས་བཟོད་ཅེས་བྱའོ། །དེས་དངོས་སུ་དྲངས་པའི་སྟོབས་
ཀྱིས་རྣམ་གྲོལ་ལམ་གྱིས་བསྡུས་པ་ནི་སྡུག་བསྔལ་ཆོས་ཤེས་སོ། ཞེས་དང་།
སྡུག་བསྔལ་ལ་རྗེས་སུ་ཞེས་སོགས་ཀྱི་དོན་འཆད་པ་ན། ཡང་དེ་ཉིད་ལས།
སྡུག་བསྔལ་ཆོས་བཟོད་དང་ཆོས་ཤེས་རིམ་པ་བཞིན་དུ་འཕགས་པའི་ཆོས་རྣམས་
ཀྱི་རྒྱུར་མྱོང་སྟོབས་ཀྱིས་རྟོགས་པའི་བར་ཆད་མེད་ལམ་གྱིས་བསྡུས་པ་རྗེས་
བཟོད། རྣམ་གྲོལ་ལམ་གྱིས་བསྡུས་པ་རྗེས་ཤེས་སོ། །ཞེས་གསུངས་པའི་
སྒྲས་ཟིན་ལ་ཞིབ་ཆ་དགོས་མིན་ལ་དཔྱད་པར་བྱའོ། །ཕྱི་མ་རྣམས་ཀྱི་དོན་
འཆད་ཚུལ་དེས་ཤེས་པར་བྱའོ། །སྤྱིར་ཀུན་བཏུས་པའི་ལུགས་ལ། བཟོད་
ཤེས་བཅུ་དྲུག་སྐྱེ་ཐེབ་བཅུ་དྲུག མཐོང་སྤང་སྤངས་ཐེབ་བཞི་ཞེས་ཡོངས་
2i3



ལེགས་བཤད་འོད་དཀར་ཕྲེང་བ།
སུ་གྲགས་ཤིང་། སྤྱི་དོན་ལས་ཀྱང་། ཀུན་བཏུས་པ་ལྟར་ན། དང་པོར་
ཁམས་གསུམ་ཀའི་སས་བསྡུས་ཀྱི་མཐོང་སྤང་ཉོན་མོངས་ཀྱི་དངོས་གཉེན་དུ་
གྱུར་པའི་མཐོང་ལམ་སྡུག་བསྔལ་ཆོས་བཟོད་སྐྱེ། དེ་རྗེས་མཐོང་སྤང་དེ་ལས་
དངོས་སུ་གྲོལ་བའི་ཆོས་ཤེས་སྐྱེ་ཞིང་། རྗེས་བཟོད་ཀྱིས་ཆོས་བཟོད་ཆོས་ཤེས་
གཉིས་ལ་དམིགས་ནས་འདི་ནི་རང་འབྲས་འཕགས་པའི་རྟོགས་པ་རྣམས་ཀྱི་
རྒྱུའོ། །ཞེས་འཛིན་ལ། སྡུག་བསྔལ་རྗེས་ཤེས་ཀྱིས་རྗེས་བཟོད་ལ་དམིགས་
ནས་སྔར་ལྟར་འཛིན། བདེན་པ་ལྷག་མ་གསུམ་གྱི་རྗེས་བཟོད་རྗེས་ཤེས་ཀྱང་
དེ་ལྟར་སྦྱར་ཏེ། ཞེས་དང་། དེ་ལྟར་ན་སྡུག་བསྔལ་ལ་ཆོས་བཟོད་དང་ཆོས་
ཤེས་གཉིས་ཀྱིས་ཡུལ་བདེན་བཞི་ལ་དམིགས་པའི་གཟུང་བ་རྟོགས་པ་དང་། རྗེས་
བཟོད་དང་རྗེས་ཤེས་གཉིས་ཀྱིས་ཡུལ་ཅན་ཡེ་ཤེས་ལ་དམིགས་པའི་འཛིན་པ་
རྟོགས་པར་གསུངས་ཏེ། ཞེས་སོགས་གསུངས་པའི་ཕྱིར། དཀའ་འགྲེལ་
ལས། མཐོང་ལམ་བཟོད་པ་བརྒྱད་བར་ཆད་མེད་ལམ་དང་། མཐོང་ལམ་
ཤེས་པ་བརྒྱད་རྣམ་གྲོལ་ལམ་ཡིན་ཅིང་། མཐོང་ལམ་བཟོད་པ་བརྒྱད་ཅིག་
ཆར་སྐྱེ་བ་དང་། ཤེས་པ་བརྒྱད་ཅིག་ཆར་སྐྱེ་བ་ཡིན་པའི་ཕྱིར། ཞེས་གསུངས་
པ་ལ། མཁས་པ་ལ་ལས། རིགས་པའི་རྗེས་འབྲང་གི་སེམས་ཙམ་པས་བཟོད་
ཤེས་རྣམས་སྐྱེ་ཚུལ་ཕར་ཕྱིན་ལྟར་འདོད་པས་ཀུན་བཏུས་དཀའ་འགྲེལ་ལས་
བཤད་པ་རིགས་པའི་རྗེས་འབྲང་གི་སེམས་ཙམ་པའི་ལུགས་ལྟར་བཤད་པ་ཡིན་
ལ༑ སྤྱི་དོན་ལས་ལུང་གི་རྗེས་འབྲང་གི་སེམས་ཙམ་པའི་འདོད་པ་ལྟར་བཤད་
པ་ཡིན་ཞེས་གསུངས། གཞན་དག་གིས། དཀའ་འགྲེལ་ལས། དེ་ལྟར་
214



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
གསུངས་པ་གྲུབ་མཐའ་གོང་མའི་འདོད་པ་བཀོད་པ་ཙམ་ཡིན་ཞེས་ཟེར་རོ། །དེ་
ལྟར་ངལ་བ་བསྟེན་དགོས་མི་དགོས་དཔྱད་པར་བྱའོ། །ཡང་དཀའ་འགྲེལ་
ལས། བདེན་པའི་ཆོས་ཉིད་མངོན་སུམ་དུ་རྟོགས་པའི་ཆ་ནས་ཆོས་བཟོད་བཞི་
དང་། དེ་བཞིའི་ཆོས་ཉིད་རྟོགས་པའི་སྒོ་ནས་ཡུལ་ཅན་ཆོས་བཟོད་བཞི་རྟོགས་
སོ་ཞེས་བཏགས་པའི་ཆ་ནས་རྗེས་བཟོད་བཞི་བཞག དེ་བརྒྱད་ཀྱིས་དངོས་
སུ་དྲངས་པའི་ལྡོག་ཆས་ཕྱེ་བའི་ཤེས་པ་བརྒྱད་དུ་བཞག་པའི་ཕྱིར། དེ་དག་
ནི་མཐོང་ལམ་སྡུག་བསྔལ་ལ་ཆོས་བཟོད་ཀྱིས་ཁོ་རང་རྟོགས་པའི་དབང་དུ་བྱས་
པ་ཡིན་ལ། སྐབས་འདིའི་རྣམ་བཤད་དུ་འཛིན་པ་རྟོགས་སོ་ཞེས་པའི་འབྲུ་
གཉེར་བ་དང་། སྡུག་བསྔལ་ལ་ཆོས་བཟོད་འཕགས་པའི་ཆོས་རྣམས་ཀྱི་རྒྱུར་
མྱོང་སྟོབས་ཀྱིས་རྟོགས་པས་རྗེས་བཟོད་འཇོག་པར་གསུངས་པ་རྣམས་ལ་དཔག་
ནས་དཔྱད་པར་བྱ་བ་ཡིན་ནོ། །ཞེས་གསུངས་པས་བམ་བཤད་ཙམ་མ་ཡིན་
པར་རྣམ་དཔྱོད་ཕྲ་མོས་ལེགས་པར་དཔྱད་པའི་ལེགས་བཤད་དུ་རྟོགས་པར་
གྱིས་ཤིག བཟོད་ཤེས་དེ་དག་ཐམས་ཅད་སྟོང་པ་ཉིད་ཀྱི་འཛིན་སྟངས་ཅན་
ཡིན་པ་ལ་ནི་རྩོད་པ་མེད་དེ། ཐམས་ཅད་བདེན་བཞིའི་ཆོས་ཉིད་ཀྱི་ཡུལ་ཅན་
དུ་ཡིན་པའི་ཕྱིར། དེར་ཐལ། བཟོད་པ་དང་ཤེས་པ་བརྒྱད་ཐམས་ཅད་ལ་
ཡང་མཚན་མ་མེད་པར་གནས་པའི་རྣལ་འབྱོར་ཅན་དུ་རིག་པར་བྱའོ། །ཞེས་
གསུངས་པའི་ཕྱིར།
སྒོམ་པའི་ལམ་གང་ཞེ་ན། ཞེས་སོགས་ཀྱིས་སྒོམ་ལམ་འཆད་ལ། སྒོམ་
ལམ་ལ་དབྱེ་ན། འཇིག་རྟེན་པའི་སྒོམ་ལམ་དང་འཇིག་རྟེན་ལས་འདས་པའི་
215



-
-
-
ལེགས་བཤད་འོད་དཀར་ཕྲེང་བ།
སྒོམ་ལམ་གཉིས་ཡོད་ལ། འཇིག་རྟེན་པའི་སྒོམ་ལམ་གང་ཞེ་ན། ཞེས་སོགས་
ཀྱིས་འཇིག་རྟེན་པའི་སྒོམ་ལམ་མདོར་བསྟན་རྒྱས་བཤད་ཀྱི་སྒོ་ནས་འཆད་
དོ༑ ༑འཇིག་རྟེན་ལས་འདས་པའི་སྒོམ་ལམ་གང་ཞེ་ན། ཞེས་སོགས་ཀྱིས་
འཇིག་རྟེན་ལས་འདས་པའི་སྒོམ་ལམ་མདོར་བསྟན་རྒྱས་བཤད་ཀྱི་སྒོ་ནས་
འཆད་པའི་ཕྱིར། འདི་བའི་ལུགས་ལ་འཇིག་རྟེན་པའི་སྒོམ་ལམ་དང་། ཟག་
བཅས་སྒོམ་ལམ་དོན་མི་གཅིག་པ་དང་། ཟག་བཅས་སྒོམ་ལམ་གྱི་ཐ་སྙད་
མི་རུང་བས་ཇི་ལྟར་བྱེད་དཔྱད་དགོས་སོ། འཇིག་རྟེན་པའི་སྒོམ་ལམ་ཡིན་
ན༑ བསམ་གཟུགས་གང་རུང་གི་སྙོམས་འཇུག་ཡིན་པས་མ་ཁྱབ་སྟེ། འཕགས་
པ་སྒོམ་ལམ་པའི་རྒྱུད་ཀྱི་འཇིག་རྟེན་པའི་དགེ་བ་ཡིན་ན། འཇིག་རྟེན་པའི་
སྒོམ་ལམ་ཡིན་པས་ཁྱབ་པའི་ཕྱིར། དེར་ཐལ། རྣམ་བཤད་ལས། འཕགས་
པ་སྒོམ་ལམ་པའི་རྒྱུད་ལ་ཡོད་པའི་ཆོས་འཇིག་རྟེན་པའི་དགེ་བ་ཐམས་ཅད་འཇིག་
རྟེན་པའི་སྒོམ་ལམ་ཡིན་ཡང་། ཞེས་གསུངས་པའི་ཕྱིར། འོ་ན། གཞུང་
ལས་བསམ་གཟུགས་ཀྱི་སྙོམས་འཇུག་གིས་བསྡུས་པའི་འཇིག་རྟེན་པའི་སྒོམ་
ལམ་བསྟན་པའི་ཕྱིར་ཟེར་ན་མ་ཁྱབ་སྟེ། དེ་ནི་གཙོ་བོའི་དབང་དུ་བྱས་པའི་
ཕྱིར། དེར་ཐལ། རྣམ་བཤད་ལས། འདིར་ནི་གཙོ་བོའི་དབང་དུ་བྱས་
ནས་བསམ་གཏན་གཟུགས་མེད་བཤད་པ་ཡིན་ནོ། །ཞེས་གསུངས་པའི་ཕྱིར།
ཚོགས་སྦྱོར་བའི་རྒྱུད་ཀྱི་བསམ་གཟུགས་ཀྱི་སྙོམས་འཇུག་རྣམས་ལམ་ལྔར་
ཕྱེ་བའི་སྒོམ་ལམ་མིན་ཡང་འཇིག་རྟེན་པའི་སྒོམ་ལམ་དུ་འཇོག་ཅིང་། ལམ་
ལྔར་བྱས་པའི་སྒོམ་ལམ་གྱི་ཐ་སྙད་མཛད་དོ། །འཇིག་རྟེན་པའི་སྒོམ་ལམ་
216



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ལ་བར་ཆད་མེད་ལམ་དང་རྣམ་གྲོལ་ལམ་གཉིས་ཡོད་དེ། ཉེར་བསྡོགས་ཡིད་
བྱེད་རྣམས་བར་ཆད་མེད་ལམ་དང་། དངོས་གཞི་རྣམས་རྣམ་གྲོལ་ལམ་དུ་
བྱ་དགོས་སོ། །སྤོང་བྱེད་སྒོམ་ལམ་བར་ཆད་མེད་ལམ་གཉིས་ཡོད་པས་སྤང་
བྱ་སྒོམ་སྤང་ལའང་གཉིས་ཡོད་ལ། རྒྱས་པར་བཤད་ཟིན་ཏོ། །བདེན་པ་
མངོན་སུམ་དུ་རྟོགས་ཟིན་གོམས་པར་བྱེད་པ་རྗེས་འབྲང་དང་བཅས་པའི་རྗེས་
ལ་མངོན་རྟོགས་འཇིག་རྟེན་ལས་འདས་པའི་སྒོམ་ལམ་དུ་བསྟན་ལ། དེ་འདྲའི་
རྗེས་ལ་མངོན་རྟོགས་ཀྱིས་བསྡུས་པའི་བདེན་བཞིའི་ཆོས་ཉིད་རྟོགས་པའི་ཆོས་
ཤེས་ཕྱོགས་མཐུན་བཞི་དང་རྗེས་ཤེས་ཕྱོགས་མཐུན་བཞི་ཡོད་པའི་ཕྱིར། རྗེས་
ལ་མངོན་རྟོགས་ཀྱིས་བསྡུས་པའི་ཆོས་བཟོད་རྗེས་བཟོད་མི་འཐད་དེ། བདེན་
བཞིའི་གནས་ལུགས་མངོན་སུམ་དུ་རྟོགས་པ་ལ་སྐྲག་རིགས་པ་ལ་མི་སྐྲག་
པའི་བཟོད་པ་ཐོབ་ཟིན་པའི་ཕྱིར། དེར་ཐལ། རྣམ་བཤད་ལས། འཕགས་
པའི་སྒོམ་ལམ་གྱི་སྐབས་སུ་བཟོད་པ་ཁས་བླངས་པར་མི་བྱ་སྟེ། བདེན་
པའི་གནས་ལུགས་མངོན་སུམ་དུ་མཐོང་བ་ལ་སྐྲག་རིགས་པ་ལ་མི་སྐྲག་པའི་
བཟོད་པ་མཐོང་ལམ་གྱི་དུས་སུ་ཐོབ་པ་འདས་ནས་ཡུན་རིང་བའི་ཕྱིར། ཞེས་
གསུངས་པའི་ཕྱིར། །
མཐར་ཕྱིན་པའི་ལམ་གང་ཞེ་ན། ཞེས་སོགས་ཀྱི་མཐར་ཕྱིན་པའི་ལམ་
མམ་མི་སློབ་ལམ་འཆད་ལ། དེ་ཡང་མཐར་ཕྱིན་པའི་ལམ་གྱི་མིང་དོན་གྱིས་
བསྟན་པ་དང་། མི་སློབ་པའི་ལམ་གྱི་མིང་དོན་གྱིས་བསྟན་པ་སོགས་རྒྱས་པར་
ཀུན་བཏུས་རྩ་འགྲེལ་ལས་ཤེས་པར་བྱའོ། །
217



ལེགས་བཤད་འོད་དཀར་ཕྲེང་བ།།
གཞན་ཡང་། ཆོས་མངོན་རྟོགས། དོན་མངོན་རྟོགས། དེ་ཁོ་ན་ཉིད་
མངོན་རྟོགས། རྗེས་ལ་མངོན་རྟོགས། མཐར་ཐུག་གི་མངོན་རྟོགས། དཀོན་
མཆོག་མངོན་རྟོགས། ཀུན་ཏུ་མི་འབྱུང་བ་མངོན་རྟོགས། ཉན་ཐོས་ཀྱི་མངོན་
རྟོགས། རང་སངས་རྒྱས་ཀྱི་མངོན་རྟོགས། བྱང་སེམས་ཀྱི་མངོན་རྟོགས་
སོགས་མངོན་རྟོགས་བཅུའི་རྣམ་གཞག་ཡང་བྱེད་དོ། །དེ་དག་རིམ་པ་ལྟར་
ཚོགས་ལམ། སྦྱོར་ལམ། མཐོང་ལམ། སྒོམ་ལམ། མཐར་ཕྱིན་པའི་
ལམ་སྟེ་མི་སློབ་ལམ་མོ། །རྒྱས་པར་ཀུན་བཏུས་རྩ་འགྲེལ་ལས་ཤེས་པར་
བྱའོ། །འདི་བའི་ལུགས་ལ་ཉན་རང་གཉིས་ཀྱི་སྤངས་རྟོགས་ལ་ཁྱད་པར་མེད་
དེ༑ གང་ཟག་གི་བདག་མེད་ཕྲ་མོ་ཉན་རང་གཉིས་ཀས་བསྒོམ་བྱའི་གཙོ་བོ་
དང་། གང་ཟག་གི་བདག་ཏུ་གྲུབ་པར་འཛིན་པའི་གྲུབ་འཛིན་ཉན་རང་གཉིས་
ཀའི་སྤང་བྱའི་གཙོ་བོར་བྱེད་པར་འདོད་པའི་ཕྱིར། གཟུང་འཛིན་རྫས་གཞན་
དུ་གྲུབ་པར་འཛིན་པའི་གྲུབ་འཛིན། ཆོས་ཀྱི་བདག་འཛིན་ཕྲ་མོ་དང་། ཐེག་
ཆེན་གྱི་སྤང་བྱའི་གཙོ་བོ་དང་། གཟུང་འཛིན་རྫས་གཞན་གྱིས་སྟོང་པའི་སྟོང་
ཉིད་ཆོས་ཀྱི་བདག་མེད་ཕྲ་མོ་དང་ཐེག་ཆེན་གྱི་བསྒོམ་བྱའི་གཙོ་བོར་འདོད་པའི་
ཕྱིར། ཀུན་བཏུས་ལས། འདོད་པའི་ཁམས་ན་སྡུག་བསྔལ་མཐོང་བས་སྤང་
བར་བྱ་བ་དག་ནི་བཅུའོ། །ཞེས་སོགས་ཀྱི་སྐབས་ནས་བསྟན་པའི་འདི་བའི་
འདོད་པ་ལྟར་གྱི་མཐོང་སྤང་ལོག་ཞུགས་ཀྱི་རྣམ་གཞག་ཅུང་ཟད་བརྗོད་ན་འདི་
ལ་གཉིས། མཚན་ཉིད་དང་། དབྱེ་བའོ། །དང་པོ་ནི། མཐོང་ལམ་བར་
ཆད་མེད་ལམ་གྱིས་གཞོམ་བྱར་གྱུར་པའི་ལོག་ཞུགས་ཀྱི་རིགས་སུ་གནས་པ་
218



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
དེ༑ མཐོང་སྤང་གི་མཚན་ཉིད། ཅེས་འདོད་དོ། །གཉིས་པ་དབྱེ་བ་ནི། འདོད་
པའི་སས་བསྡུས་ཀྱི་སྡུག་བསྔལ་མཐོང་སྤངས་སུ་གྱུར་པའི་ལྟ་བ་ལྔ་དང་ལྟ་མིན་
ལྔ་སྟེ་བཅུ། བདེན་པ་ལྷག་མ་གསུམ་ལ་དེ་བཞིན་བཅུ་བཅུ་སྟེ། འདོད་པའི་
སས་བསྡུས་ཀྱི་མཐོང་སྤང་ཉོན་མོངས་བཞི་བཅུ། བདེན་པ་རེ་རེ་ལ་དམིགས་
པའི་ཁོང་ཁྲོ་དོར་བས་ཁམས་གོང་མ་གཉིས་ན་སོ་དྲུག་སོ་དྲུག་སྟེ་དོན་གཉིས་
ཡོད་ལ། ཐམས་ཅད་བསྡོམས་པས་བརྒྱ་དང་བཅུ་གཉིས་ཡོད་དོ། །ཀུན་བཏུས་
ལས། སྡུག་བསྔལ་དང་ཀུན་འབྱུང་བ་ལ་དེའི་རྒྱུ་དང་གཞིའི་གནས་ཀྱིས་ཀྱང་
ལོག་པར་རྟོག་གོ །ཞེས་སོགས་ཀྱིས་མཐོང་སྤང་ལོག་ཞུགས་དེ་དག་བསྡུ་ན།
དངོས་སུ་ལོག་ཞུགས་དང་། བརྒྱུད་ནས་ལོག་ཞུགས་དང་། དབང་གི་ལོག་
ཞུགས་གསུམ་དུ་འདུ་བའི་ཕྱིར་ཞེས་འདོད་དོ། །དེ་ལ་དངོས་སུ་ལོག་ཞུགས་
ལྔ་ཡོད་དེ། འཇིག་ལྟ། མཐར་ལྟ། ལོག་ལྟ། མ་རིག་པ། ཐེ་ཚོམ་མོ། །རིམ་
པ་ལྟར། གང་ཟག་གི་བདག་དང་བདག་གི་བ་མེད་བཞིན་དུ་ཡོད་སྙམ་དུ་ཞེན་
པ་དང་། འཇིག་ལྟའི་ཞེན་ཡུལ་ལ་རྟག་ཆད་དུ་ལྟ་བ་དང་། སྐུར་འདེབས་
ཀྱི་ལོག་ལྟས་ཕལ་ཆེར་སྐུར་བ་འདེབས་ཤིང་། སྒྲོ་འདོགས་ཀྱི་ལོག་ལྟས་ཚངས་
པ་དང་དབང་ཕྱུག་སོགས་སྐྱེ་རྒུའི་བདག་པོ་སོགས་རྟག་པར་སྒྲོ་འདོགས་པ་དང་།
བདེན་པའི་རང་བཞིན་ལ་རྨོངས་པ་དང་། སྡུག་བསྔལ་ལ་ཡོད་མེད་ཡིན་མིན་
ཡིད་གཉིས་ཟ་བའོ། །བརྒྱུད་ནས་ལོག་ཞུགས་སམ་ལོག་པ་ལ་ལོག་ཞུགས་ཡོད་
དེ༑ ལྟ་བ་མཆོག་འཛིན། ཚུལ་ཁྲིམས་བརྟུལ་ཞུགས་མཆོག་འཛིན། འདོད་
ཆགས། ང་རྒྱལ་ཏེ་བཞི་ཡོད་པའི་ཕྱིར། རིམ་པ་ལྟར་སྡུག་བསྔལ་ལ་ལོག་



ལེགས་བཤད་འོད་དཀར་ཕྲེང་བ།
པར་ཞུགས་པའི་ལྟ་བ་ངན་པ་ལ་མཆོག་ཏུ་འཛིན་པ་དང་། ལྟ་ངན་དང་རྗེས་
སུ་འབྲེལ་བའི་སྤྱོད་ངན་ལ་དག་གྲོལ་སོགས་སུ་འཛིན་པའོ། །ཆགས་པའི་
གནས་མིན་པའི་ལྟ་ངན་ལ་ཆགས་པར་བྱེད་པ། ལྟ་ངན་གྱིས་སེམས་ཁེངས་
པར་བྱེད་པའོ། །དབང་གིས་ལོག་པར་ཞུགས་པ་ནི། གཅིག་སྟེ། ཁོང་
ཁྲོའོ། དེས་ནི། རང་གིས་ལྟ་ངན་བཟུང་བའི་དབང་གིས། དེ་དང་མི་
མཐུན་པའི་ལྟ་བ་ལ་ཞེ་སྡང་བས་སོ། །འོ་ན་བསྡུ་བ་ལས། སྡུག་བསྔལ་
མཐོང་སྤང་བཅུ་དང་། འཇིག་མཐར་(འཇིག་ཚོགས་ལ་ལྟ་བ་དང་མཐར་
ལྟ་གཉིས་)དོར་བས་བདེན་པ་ཕྱི་མ་གསུམ་ལ་བརྒྱད་བརྒྱད་དེ་འདོད་པ་ན་མཐོང་
སྤང་ཉོན་མོངས་སུམ་ཅུ་རྩ་བཞི། ཁོང་ཁྲོ་རྣམས་བོར་བས་གོང་མ་གཉིས་ན་
སུམ་ཅུ་སུམ་ཅུ་དྲུག་ཅུ་སྟེ་བསྡོམས་པས་དགུ་བཅུ་རྩ་བཞི་ཡོད་པར་བཤད་པ་
གང་གི་ལུགས་ཡིན་ཞེ་ན། དེ་ནི་ཀུན་བཏུས་ལས་བཤད་ཚུལ་དང་རགས་ཞིབ་
ཀྱི་རྣམ་གཞག་ཙམ་ལས་ལུགས་ཐ་དད་དུ་མ་སེམས་ཤིག རྒྱས་པར་རྗེ་ཡབ་
སྲས་ཀྱི་ལེགས་བཤད་ལས་ཤེས་པར་བྱའོ། །ཀུན་བཏུས་ལས། འདོད་པའི་
ཁམས་ན་སྒོམ་པའི་སྤང་བར་བྱ་བ་དྲུག་སྟེ་འཇིག་ཚོགས་ལ་ལྟ་བ་དང་། ཞེས་
སོགས་ཀྱིས་སྒོམ་སྤང་བསྟན་པ། མི་ཤེས་པ་གང་སྒོམ་ལམ་གྱིས་གཞོམ་བྱར་
གྱུར་པ་དེ། སྒོམ་སྤང་སྤྱིའི་མཚན་ཉིད་དུ་གསུངས་སོ། །གཞན་དག་གིས།
རང་དངོས་སུ་སྤོང་བྱེད་ཀྱི་སྒོམ་ལམ་བར་ཆད་མེད་ལམ་གྱིས་གཞོམ་བྱར་གྱུར་
པ་དེ། སྒོམ་སྤོང་གི་མཚན་ཉིད་ཅེས་ཟེར་རོ། །ངོ་བོའི་སྒོ་ནས་དྲུག ཁམས་
ཀྱི་སྒོ་ནས་བཅུ་དྲུག་སྟེ་ཕར་ཕྱིན་ལྟར་རོ། །འཇིག་ཚོགས་ལ་ཞེས་སོགས་ཀྱིས་
220



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
འདི་བའི་འདོད་པ་ལྟར་གྱི་ལྟ་བ་ལྔ་འཆད་ལ། ཉེར་ལེན་གྱི་ཕུང་པོ་ལ་དམིགས་
ནས་རང་དབང་བའི་ངའོ་སྙམ་པའམ། ང་ཡི་འོ་སྙམ་པའི་ཤེས་རབ་ཉོན་མོངས་
ཅན་དེ། འཇིག་ལྟའི་མཚན་ཉིད། བྱེད་ལས་ནི། ལྟ་ངན་གཞན་ཐམས་ཅད་
ཀྱི་རྟེན་བྱེད་པའོ། །ཕུང་པོའི་ཚོགས་རྒྱུན་གང་ལ་ཡང་བཏགས་པ་མ་ཡིན་པའི་
ང་དང་ང་ཡུར་ཞེན་པ་འཇིག་ལྟ་ལྷན་སྐྱེས་ལ་ཡོད་ཀྱི། དེ་འདྲའི་གང་ཟག་རྗེ་
བོ་དང་ཕུང་པོ་དེས་དབང་བསྒྱུར་བྱར་འཛིན་པ་ནི། ཀུན་བཏགས་མ་གཏོགས་
ལྷན་སྐྱེས་ལ་མེད་དོ། །འཇིག་ལྟས་བཟུང་བའི་བདག་དང་བདག་གི་བ་ལ་རྟག་
པའམ། ཆད་པར་ལྟ་བའི་ཤེས་རབ་ཉོན་མོངས་ཅན་དེ། མཐར་ལྟའི་མཚན་
ཉིད། བྱེད་ལས་ནི། དབུ་མའི་ལྟ་བ་ལ་བར་དུ་གཅོད་པའི་ལས་ཅན་ནོ། །ལྟ་
ངན་གཞན་རྣམས་དང་དེ་དག་ལ་བརྟེན་ནས་འབྱུང་བའི་གནས་ཕུང་པོ་ལ་མཆོག་
སོགས་སུ་ལྟ་བའི་ཤེས་རབ་ཉོན་མོངས་ཅན་དེ། ལྟ་བ་མཆོག་འཛིན་གྱི་མཚན་
ཉིད། བྱེད་ལས་ནི། ལྟ་ངན་གྱིས་ཞེན་པའི་རྟེན་བྱེད་པའོ། །ལྟ་ངན་གྱིས་
ཀུན་ནས་བསླངས་པའི་ཚུལ་ཁྲིམས་དང་། ཐ་མལ་བའི་སྤྱོད་པ་སྤངས་ནས་
གཡང་གཞི་འཆང་བ་སོགས་ལུས་ངག་གི་འཇུག་པ་ངེས་པར་བྱེད་པའི་བརྟུལ་
ཞུགས་དང་། དེ་གང་ལ་བརྟེན་པའི་གནས་ཕུང་པོ་ལ་དམིགས་ནས་དག་གྲོལ་
སོགས་སུ་ལྟ་བའི་ཤེས་རབ་ཉོན་མོངས་ཅན་དེ། ཚུལ་ཁྲིམས་བརྟུལ་ཞུགས་
མཆོག་འཛིན་གྱི་མཚན་ཉིད། བྱེད་ལས་ནི། འདོད་པའི་འབྲས་བུ་ཐར་པ་
སོགས་མི་ཐོབ་ཅིང་མི་འདོད་པའི་འབྲས་བུ་ཐོབ་པས་ངལ་བ་འབྲས་བུ་མེད་པའི་
རྟེན་བྱེད་པའི་ལས་ཅན་ནོ། །དགེ་མི་དགེ་རྒྱུ་འབྲས་དང་། སྔ་མ་ནས་འདིར་
221



ལེགས་བཤད་འོད་དཀར་ཕྲེང་བ།
འོང་བ་དང་། འདི་ནས་ཕྱི་མར་འགྲོ་བ་སོགས་ཀྱི་བྱེད་པ་དང་། དགྲ་བཅོམ་
སོགས་ཡོད་པའི་ངོ་བོ་གང་རུང་ལ་དམིགས་ནས་མེད་ཅེས་སྐུར་བ་འདེབས་
པའམ། སྒྲུབ་པའི་རྣམ་པ་ཅན་གྱི་ལོག་པར་རྟོག་པའི་ཤེས་རབ་ཉོན་མོངས་
ཅན་དེ། ལོག་ལྟའི་མཚན་ཉིད། བྱེད་ལས་ནི། བླང་བྱ་དང་དོར་བྱ་སྐྱེས་
ཟིན་པ་ལ་ལོག་པར་བསྒྲུབས་པ་དང་། དོར་བྱ་དང་བླང་བྱ་འབྱུང་འགྱུར་
ལ་ཕྱིན་ཅི་ལོག འདྲེན་པར་བྱེད་པའོ། མེད་པ་ལ་ཡོད་པར་སྒྲོ་འདོགས་པའི་
ལྟ་བ་བཞི། ཕལ་ཆེར་ལ་སྐུར་བ་འདེབས་པའི་ལྟ་བ་གཅིག་སྟེ་ལྔར་གྲངས་ངེས་
པའི་ཕྱིར། སྒྲོ་འདོགས་ཀྱི་ལྟ་བ་བཞི་ཡོད་དེ། ཡུལ་ལ་གང་ཞིག་བདག་མེད་
བཞིན་དུ་ཡོད་པ་ངོ་བོ་ཉིད། དེ་རྟག་ཆད་དུ་འཛིན་པ་ཁྱད་པར་དུ་སྒྲོ་འདོགས་
པ་དང་། ལྟ་ངན་ལ་མཆོག་དང་། ལྟ་ངན་དང་འབྲེལ་བའི་སྤྱོད་ངན་ལ་དག་གྲོལ་
དུ་སྒྲོ་འདོགས་པ་བཞིར་ངེས་པའི་ཕྱིར། ལོག་ལྟ་ལ། ཕལ་ཆེར་ལ་སྐུར་འདེབས་
དང་། ཚངས་ཆེན་འགྲོ་བའི་རྒྱུར་འཛིན་གྱི་ལོག་ལྟ་ལྟ་བུ་སྒྲོ་འདོགས་པའི་རྣམ་
པ་ཅན་ཡང་ཡོད་དོ། །ཞེས་འདི་བས་འདོད་དོ། །འདི་བའི་ཐུན་མོང་དང་ཐུན་
མོང་མ་ཡིན་པའི་ས་ལམ་དང་སྤང་གཉེན་གྱི་རྣམ་གཞག་རྒྱས་པར་ཀུན་བཏུས་རྩ་
འགྲེལ་དང་ས་སྡེ་སོགས་ལས་ཤེས་པར་བྱའོ། །
བཞི་པ། དབུ་མ་པའི་ལུགས།
དབུ་མ་པའི་ལུགས་ལ་གཉིས། རང་རྒྱུད་པ་དང་ཐལ་འགྱུར་པའི་
ལུགས་སོ། །
རང་པོ་རང་རྒྱུད་པའི་ལུགས་ཀྱི་ས་ལམ་གྱི་རྣམ་གཞག་རྒྱས་པར་བཤད་
222



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཟིན་ལ། སྤངས་རྟོགས་ཀྱི་རིགས་ཅུང་ཟད་བརྗོད་ན་འདི་ལ་གཉིས། ཞི་འཚོ་
ཡབ་སྲས་ཀྱི་ལུགས་དང་། ལེགས་ལྡན་གྱི་ལུགས་སོ། །དང་པོ་ནི་ཞི་འཚོ་
ཡབ་སྲས་ཀྱིས། ཐེག་པ་གསུམ་ཀའི་སྤངས་རྟོགས་ཀྱི་རིགས་མི་འདྲ་སྟེ། ཉན་
ཐོས་ཀྱིས་གང་ཟག་གི་བདག་འཛིན་ཕྲ་མོ་སྤང་བྱའི་གཙོ་བོ་དང་། གང་ཟག་
གི་བདག་མེད་ཕྲ་མོ་སྒོམ་བྱའི་གཙོ་བོར་བྱེད། རང་སངས་རྒྱས་ཀྱིས་གཟུང་
འཛིན་རྫས་གཞན་དུ་གྲུབ་པར་འཛིན་པའི་གྲུབ་འཛིན་སྤང་བྱའི་གཙོ་བོ་དང་།
གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་བསྒོམ་བྱའི་གཙོ་བོར་བྱེད།།
ཐེག་ཆེན་པས་བདེན་འཛིན་སྤང་བྱའི་གཙོ་བོ་དང་། བདེན་གྲུབ་ཀྱིས་སྟོང་པའི་
སྟོང་ཉིད་བསྒོམ་བྱའི་གཙོ་བོར་བྱེད་པའི་ཕྱིར་ཞེས་བཞེད་པའི་ཕྱིར། དགྲ་
བཅོམ་འབྲས་གནས་ཡིན་ན། གོང་མའི་ཆ་མཐུན་ལྔ་སྤངས་པའི་རབ་ཏུ་ཕྱེ་
བ་ཡིན་དགོས་པས་འདི་བའི་ལུགས་ལ་རང་རྒྱལ་ལ་ཞུགས་འབྲས་བརྒྱད་ཀྱི་
རྣམ་གཞག་མི་བྱེད་ལ། དེའི་ཕྱིར་ཡིག་ཆར་རང་རྒྱལ་ལ་ཞུགས་གནས་བརྒྱད་
ཀྱི་རྣམ་གཞག་གང་ནས་ཀྱང་མ་བཤད་པའི་ཕྱིར། ཞེས་གསུངས་པ་ཡིན་ནོ། །
གཉིས་པ་ལེགས་ལྡན་ཡབ་སྲས་ཀྱིས། ཉན་རང་གཉིས་སྤངས་རྟོགས་
ཀྱི་རིགས་ལ་མི་འདྲ་བའི་ཁྱད་པར་མེད་དེ། གང་ཟག་གི་བདག་འཛིན་སྤང་
བྱའི་གཙོ་བོ་དང་། གང་ཟག་གི་བདག་མེད་ཕྲ་མོ་བསྒོམ་བྱའི་གཙོ་བོར་ཉན་
རང་གཉིས་ཀས་བྱེད་པའི་ཕྱིར། དེར་ཐལ། ཕྱི་དོན་མེད་པའི་ཕྱིར་ཞེས་
བཞེད་པའི་ཕྱིར། འདི་བའི་ཐེག་ཆེན་གྱི་སྤངས་རྟོགས་ཀྱི་རིགས་འདོད་ཚུལ་
ཞི་བ་འཚོ་ཡབ་སྲས་དང་མཐུན་ནོ། །འདི་བའི་ལུགས་ལ་རང་རྒྱལ་ལ་ཞུགས་
223



ལེགས་བཤད་འོད་དཀར་ཕྲེང་བ།
འབྲས་བརྒྱད་ཀྱི་རྣམ་གཞག་བྱས་ཀྱང་མི་རུང་བ་མེད་དེ། རང་རྒྱལ་དགྲ་བཅོམ་
གོང་མའི་ཆ་མཐུན་ལྔ་སྤངས་པའི་རབ་ཏུ་ཕྱེ་བའི་འབྲས་གནས་ཡིན་པའི་ཕྱིར།
ལུགས་འདི་ལ་བརྟེན་ནས། གསེར་ཕྲེང་དང་བློ་གསལ་བགྲོད་པའི་ཐེམ་སྐས་
སོགས་ལས། སློབ་པའི་དུས་ན་ཉན་ཐོས་ཀྱིས་མ་ཁྱབ་པར་གསུངས་པ་ཡིན་
པས། སྙིང་པོས་དབེན་པའི་ཚིག་འཁྲིའི་བང་མཛོད་ལ་སྒོ་ལྕགས་མཛོད་ཅིག
གཉིས་པ་དཔལ་ལྡན་ཐལ་འགྱུར་བའི་ལུགས་ཀྱི་ལམ་གྱི་རྣམ་གཞག་
ཕལ་མོ་ཆེ་རྣམས་རང་རྒྱུད་པ་དང་མཐུན་ལ། ཐུན་མོང་མ་ཡིན་པའི་སྤང་
གཉེན་གྱི་རྣམ་གཞག་འགའ་ཞིག་འདིར་འགོད་དོ། །ལུགས་འདིའི་སྤང་
བྱའི་རྣམ་གཞག་བཤད་པ་ལ་གཉིས། ཉོན་མོངས་པའི་སྒྲིབ་པ་དང་། ཤེས་
བྱའི་སྒྲིབ་པའོ། །
དང་པོ་ནི། ཐར་པ་དང་ཐམས་ཅད་མཁྱེན་པ་གཉིས་སུ་ཕྱེ་བའི་ཐར་
པ་ཐོབ་པ་ལ་གཙོ་བོ་བར་དུ་གཅོད་པའི་སྒྲིབ་པའི་རིགས་སུ་གནས་པ་དེ། ཉོན་
སྒྲིབ་ཀྱི་མཚན་ཉིད། ཐེག་པ་ཆེ་ཆུང་གི་མངོན་པའི་སྡེ་སྣོད་ལས་འབྱུང་བ་
ཐུན་མོང་དུ་གྲགས་པའི་ཉོན་མོངས་ཀྱི་རྣམ་གཞག་དང་། ལུགས་འདི་འབའ་
ཞིག་ལ་གྲགས་པའི་ཉོན་མོངས་ཀྱི་རྣམ་གཞག་ཐུན་མོང་མ་ཡིན་པ་གཉིས་ཡོད་
ལ༑ དེ་ཡང་བདེན་འཛིན་དང་། དེའི་དབང་གིས་བྱུང་བའི་ཆགས་སོགས་
ཉོན་མོངས་པ་རྣམས་དང་། དེ་དག་གིས་བག་ཆགས་འཇོག་བྱེད་བྱས་ནས་
སེམས་རྒྱུད་ཀྱི་སྟེང་དུ་བཞག་པའི་བདེན་འཛིན་དང་ཆགས་སོགས་ཉོན་མོངས་
པ་རང་རང་གི་རིགས་འདྲ་ཕྱི་མ་སྐྱེད་པའི་ངོ་བོར་གྱུར་པའི་བག་ཆགས་ལྟ་བུ་
224



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ཕྱི་མའི་མཚན་གཞི་ཡིན་ནོ། །བག་ཆགས་དེ་དག་ལ་ཉོན་སྒྲིབ་ས་བོན་གྱི་ཆར་
གྱུར་པའི་ཉོན་མོངས་པའི་བག་ཆགས་ཞེས་བྱའོ། །
ཉོན་སྒྲིབ་དེ་ལ་དབྱེ་ན་གཉིས། ཀུན་བཏགས་དང་ལྷན་སྐྱེས་སོ། །གྲུབ་
མཐས་བཏགས་པའི་བདེན་འཛིན་དང་། དེའི་དབང་གིས་བྱུང་བའི་མཐར་
འཛིན་དང་མཆོག་འཛིན་ལ་སོགས་པའི་ཉོན་མོངས་པ་མཚུངས་ལྡན་དང་བཅས་
པ་ཐམས་ཅད་ཉོན་སྒྲིབ་མངོན་གྱུར་ཀུན་བཏགས་དང་། དེ་དག་སྐྱེད་པར་བྱེད་
པའི་ཉོན་མོངས་པའི་བག་ཆགས་རྣམས་ཉོན་སྒྲིབ་ཀུན་བཏགས་ས་བོན་གྱི་ཆ་
ཡིན་ནོ། །གང་ཟག་དང་ཕུང་པོ་བདེན་པར་འཛིན་པའི་བློ་ལྷན་སྐྱེས་དང་། དེའི་
དབང་གིས་བྱུང་བའི་ཆགས་སོགས་མཚུངས་ལྡན་དང་བཅས་པ་རྣམས་ཉོན་
མོངས་ལྷན་སྐྱེས་མངོན་གྱུར་དང་། དེ་དག་གིས་བཞག་པའི་རིགས་འདྲ་ཉོན་
མོངས་ཕྱི་མ་སྐྱེད་བྱེད་ཀྱི་བག་ཆགས་རྣམས་ཉོན་སྒྲིབ་ལྷན་སྐྱེས་ས་བོན་གྱི་ཆ་
ཡིན་ནོ། །ཉོན་སྒྲིབ་ཀུན་ལྷན་(ཉོན་སྒྲིབ་ཀུན་བཏགས་དང་ལྷན་སྐྱེས་) མངོན་
གྱུར་པ་ལ་དམིགས་རྣམ་འཛིན་པའི་བློས་ཁྱབ་པར་འདི་བའི་གཞུང་ལས་བཤད་
ལ༑ ཉོན་སྒྲིབ་མཐོང་སྤང་ལ་ཉོན་སྒྲིབ་ཀུན་བཏགས་ཀྱིས་ཁྱབ་པར་གསུངས་
པས་བདེན་འཛིན་ཀུན་བཏགས་ཀྱི་ས་བོན་ཀུན་བཏགས་སུ་ཁས་ལེན་དགོས་
སོ༑ ༑བདུད་རྩི་སྙིང་གི་གསོས་སྨན་ལས། བློ་ཀུན་བཏགས་ལ་འདིར་གྲུབ་
མཐས་བསླད་པའི་བློ་ཞིག་དགོས་སོ། །མཁས་གྲུབ་རིན་པོ་ཆེས། ཚེ་རབས་
སྔ་མ་རྒྱང་འཕེན་པའི་གྲུབ་མཐའ་ལ་སྦྱངས་པའི་བག་ཆགས་ཀྱིས་ཚེ་འདིར་
སྐྱེ་བ་སྔ་ཕྱི་མེད་པར་འཛིན་པ་ཡོད་གསུངས་པས། དེ་འདྲ་གྲུབ་མཐས་བསླད་
225



ལེགས་བཤད་འོད་དཀར་ཕྲེང་བ།
པའི་བློ་མིན་ཀྱང་། སྤང་བྱ་ཀུན་བཏགས་ཡིན་གསུངས། ཞེས་སོགས་གསུངས་
པ་ལ་དཔྱད་དགོས་སྙམ་མོ། །བདེན་འཛིན་ཉོན་སྒྲིབ་ཏུ་འདོད་པའི་རྒྱུ་མཚན་
ནི༑ རང་གི་མཚན་ཉིད་ཀྱིས་གྲུབ་པ་མེད་པ་ལ་ཐུག་སྟེ། གང་ཟག་དང་ཆོས་
རང་ངོས་ནས་གྲུབ་པ་འགོག་པའི་རིགས་པས་དེ་གཉིས་ལ་རང་གི་མཚན་ཉིད་
ཀྱིས་གྲུབ་པ་ཁེགས་པའི་ཚེ་དེ་གཉིས་རང་མཚན་དུ་གྲུབ་པར་འཛིན་པ་ཞེན་ཡུལ་
ལ་འཁྲུལ་བའི་བདེན་འཛིན་དུ་འགྲུབ། དེ་གྲུབ་ན། གང་ཟག་དང་ཆོས་གཉིས་
བདེན་གྲུབ་ཏུ་འཛིན་པ་བདག་འཛིན་གཉིས་སུ་འགྲུབ། དེ་གྲུབ་ན། བདེན་
འཛིན་དེ་དེ་ཁོ་ན་ཉིད་ཀྱི་དོན་རིག་པའི་རིག་པ་ཡེ་ཤེས་ཀྱི་འགལ་ཟླ་མི་མཐུན་
ཕྱོགས་སུ་འགྲུབ་པས་མ་རིག་པར་འགྲུབ་ཅིང་། དེ་མ་ཟད་བར་དུ་འཇིག་ལྟ་
ཡང་མི་འཛད་པར་ཡང་བསྒྲུབ་ནུས་པས་དེ་གཉིས་ཉོན་མོངས་ཅན་གྱི་མ་རིག་
པ་འགྲུབ་པ་ཡིན་ནོ། །ཚུལ་འདི་ནི། ལུགས་དམ་པ་འདི་བའི་ཐུན་མོང་མ་
ཡིན་པའི་ཁྱད་ཆོས་བརྒྱད་ཀྱི་གྲས་སོ། །བདེན་འཛིན་ཉོན་སྒྲིབ་ཡིན་པས་འཁོར་
བ་ལས་གྲོལ་བའི་ཐར་པ་ཐོབ་པ་ལ། བདེན་འཛིན་ངེས་པར་སྤངས་དགོས་
ལ་དེ་སྤོང་བ་ལ་བདེན་འཛིན་དེ་དང་འཛིན་སྟངས་དངོས་འགལ་དུ་ཞུགས་པའི་
བདེན་མེད་རྟོགས་པའི་ཤེས་རབ་སྒོམ་དགོས་པས་ལུགས་འདི་ལ་ཐེག་པ་གསུམ་
གྱི་བསྒོམ་བྱའི་གཙོ་བོ་སྟོང་ཉིད་ཕྲ་མོ་འཇོག་པ་ལ་མི་འདྲ་བའི་ཁྱད་པར་མེད་
དོ༑ ༑ཐར་པ་དང་ཐམས་ཅད་མཁྱེན་པ་གཉིས་སུ་ཕྱེ་བའི་ཐམས་ཅད་མཁྱེན་
པ་ཐོབ་པ་ལ་བར་དུ་གཅོད་པར་བྱེད་པའི་སྒྲིབ་པའི་རིགས་སུ་གནས་པ་དེ། ཤེས་
སྒྲིབ་ཀྱི་མཚན་ཉིད། ཤེས་སྒྲིབ་ལ་མངོན་གྱུར་དང་ས་བོན་གཉིས་ཡོད་ལ། བདེན་
226



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
འཛིན་དང་དེའི་དབང་གིས་བྱུང་བའི་ཆགས་སོགས་ཉོན་མོངས་པ་རྣམས་ཀྱིས་
བག་ཆགས་འཇོག་བྱེད་བྱས་ནས་སེམས་རྒྱུད་ཀྱི་སྟེང་དུ་བཞག་པའི་བག་ཆགས་
ལ་བརྟེན་ནས་འཇུག་ཤེས་དྲུག་ལ་ཡུལ་རང་ངོས་ནས་གྲུབ་པ་ལྟ་བུར་སྣང་བའི་
བདེན་སྣང་གི་ཆ་ལྟ་བུ་དང་པོ་དང་། བདེན་འཛིན་ཆགས་སོགས་དང་བཅས་
པ་རྣམས་ཀྱིས་བག་ཆགས་འཇོག་བྱེད་བྱས་ནས་སེམས་རྒྱུད་ཀྱི་སྟེང་དུ་བཞག་
པའི་འཇུག་ཤེས་དྲུག་ལ་ཡུལ་རང་ངོས་ནས་གྲུབ་པར་སྣང་བའི་བདེན་སྣང་ཙམ་
ཞིག་བསྐྱེད་པའི་ནུས་པའི་ངོ་བོར་གྱུར་པའི་བག་ཆགས་ལྟ་བུ་གཉིས་པ་ཡིན་ནོ། །དེ་
འདྲའི་བག་ཆགས་དེ་ལ། ཤེས་སྒྲིབ་ས་བོན་གྱི་ཆར་གྱུར་པའི་ཉོན་མོངས་པའི་
བག་ཆགས་སམ་གཉིས་སྣང་འཁྲུལ་བའི་བག་ཆགས་ཞེས་བྱའོ། །ཉོན་མོངས་
པའི་ས་བོན་ལ་ཉོན་སྒྲིབ་ཀྱིས་ཁྱབ་ཀྱང་། ཉོན་མོངས་པའི་བག་ཆགས་ལ་ཉོན་
སྒྲིབ་ཀྱིས་མ་ཁྱབ་ཅེས་པ་ལུགས་དམ་པ་འདི་བའི་ཁྱད་ཆོས་སོ། །འདི་དག་
ནི་འཇུག་འགྲེལ་ལས། དེ་ལ་མ་རིག་པའི་བག་ཆགས་ནི་ཤེས་བྱ་ཡོངས་སུ་
གཅོད་པའི་གེགས་སུ་གྱུར་པ་ཡིན་ལ། འདོད་ཆགས་ལ་སོགས་པའི་བག་ཆགས་
ཡོད་པ་ནི་ལུས་དང་ངག་དག་གི་འཇུག་པ་དེ་ལྟ་བུའི་རྒྱུ་ཡང་ཡིན་ཏེ། མ་རིག་
པ་དང་འདོད་ཆགས་ལ་སོགས་པའི་བག་ཆགས་དེ་ཡང་། རྣམ་པ་ཐམས་ཅད་
མཁྱེན་པ་དང་། སངས་རྒྱས་ཁོ་ན་ལ་ལྡོག་པར་འགྱུར་གྱི། གཞན་དག་ལ་
ནི་མ་ཡིན་ནོ། །ཞེས་སོགས་ཀྱི་དོན་ཡིན་ལ། ལུང་དོན་ཞིབ་པར་བཤད་ན་
འདི་ལྟར། དེ་ལ་མ་རིག་པའི་བག་ཆགས་ནི་བདེན་འཛིན་གྱི་བག་ཆགས་ཡིན་
ཞིང་། ཤེས་བྱ་ཡོངས་སུ་གཅོད་པའི་གེགས་སུ་གྱུར་པ་ཞེས་པས་ཤེས་སྒྲིབ་
227



ལེགས་བཤད་འོད་དཀར་ཕྲེང་བ།
ཀྱི་མཚན་ཉིད་བསྟན་པ་ཡིན་ལ། ལུས་དང་ངག་དག་གི་འཇུག་པ་ཞེས་པས།
ཉན་རང་དགྲ་བཅོམ་ལ་ཡོད་པའི་སྤྲེའུ་ལྟར་མཆོངས་པ་དང་གཞན་ལ་རྨོངས་
མོ་ཞེས་ཟེར་བ་སོགས་ལུས་ངག་གི་གནས་ངན་ལེན་རྣམས་བསྟན་པ་ཡིན་
ནོ༑ ༑ཡང་ཞེས་པས་ཆགས་སོགས་ཀྱི་བག་ཆགས་དེ་དག་ཤེས་བྱ་ཡོངས་སུ་
གཅོད་པའི་གེགས་ཡིན་པར་མ་ཟད། ལུས་དག་གི་རྒྱུ་ཡང་ཡིན་ཞེས་བསྟན་
པས་བག་ཆགས་དེ་དག་ཤེས་སྒྲིབ་ཏུ་བསྟན་པ་ཡིན་ནོ། །ཞེས་འདི་བའི་གཞུང་
ལུགས་རྣམས་ལས་གསུངས་སོ། །ལུགས་འདིར་ཤེས་སྒྲིབ་ལ་ཀུན་བཏགས་
དང་ལྷན་སྐྱེས་གཉིས་སུ་དབྱེ་བ་མི་འཐད་དེ། ཤེས་སྒྲིབ་ཀུན་བཏགས་མེད་
པའི་ཕྱིར། དེར་ཐལ། དེ་ཡོད་ན། དབང་ཤེས་ལ་ཡུལ་རང་གི་མཚན་ཉིད་
གྱིས་གྲུབ་པར་སྣང་བ་དེ་མ་འཁྲུལ་བར་འཐད་པར་འཛིན་པའི་བློ་ས་བོན་དང་
བཅས་པ་ཤེས་སྒྲིབ་ཀུན་བཏགས་སུ་བཞག་དགོས་ལ། དེ་མི་འཐད་དེ། དབང་
ཤེས་ལ་ཡུལ་བདེན་པར་སྣང་བ་འཐད་པར་འཛིན་པ་ནི་བདེན་འཛིན་ཡིན་པས་
སོ༑ ༑གཞན་ཡང་། ཤེས་སྒྲིབ་ལ་ཀུན་བཏགས་ལྷན་སྐྱེས་ཀྱི་དབྱེ་བ་མི་འཐད་
པར་ཐལ། དེ་ལྟར་ན་མཐོང་སྤང་དང་སྒོམ་སྤང་གཉིས་སུ་ཕྱེ་དགོས་ལ། དེ་
འདོད་ན། ཐེག་ཆེན་མཐོང་ལམ་བར་ཆད་མེད་ལམ་གྱིས་གཉིས་སྣང་འཁྲུལ་
བའི་བག་ཆགས་ཀུན་བཏགས་སྤོང་ནུས་དགོས་པ་ལ་དེ་མི་ནུས་པའི་ཕྱིར། དེར་
ཐལ། ས་བདུན་པ་མན་ཆད་དུ་ཤེས་སྒྲིབ་ཀྱི་ས་བོན་ཅུང་ཟད་ཀྱང་སྤོང་མི་ནུས་
པའི་ཕྱིར། དེར་ཐལ། ཤེས་སྒྲིབ་ཀྱི་བག་ཆགས་སྤོང་བ་ལ། བསྐལ་ཆེན་
གྲངས་མེད་གཉིས་ཀྱི་ཚོགས་སོང་ཟིན་པ་དང་། ཉོན་མོངས་ཟད་པར་སྤངས་
228



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
པ་གཉིས་ཚོགས་དགོས་པའི་ཕྱིར། ཕྱི་མ་དེར་ཐལ། ཉོན་མོངས་ཟད་པར་
མ་སྤངས་པར་ཤེས་སྒྲིབ་སྤོང་བའི་མགོ་མི་རྩོམ་པའི་ཕྱིར། དེར་ཐལ། འཇུག་
ཊིཀ་ཆེན་མོ་ལས། ཉོན་མོངས་ཐམས་ཅད་མ་ཟད་བར་དུ་ཤེས་སྒྲིབ་མི་སྤོང་
བའི་ཕྱིར། ཤེས་སྒྲིབ་ནི་དག་པ་ས་གསུམ་གྱི་གནས་སྐབས་སུ་སྤོང་ངོ་། །ཞེས་
གསུངས་པའི་ཕྱིར། འོན་ཀྱང་། རྒྱུད་བླའི་ཊིཀ་ཆེན་ལས། ཤེས་སྒྲིབ་ལྷན་
སྐྱེས་ནི་གོ་བར་ཟད་ལ། ཀུན་བཏགས་ནི། གཟུགས་འཛིན་པའི་དབང་ཤེས་
སོགས་ལ་ཡུལ་བདེན་པར་སྣང་བ་ལ་མ་འཁྲུལ་བ་འཐད་པར་འཛིན་པ་བློ་ས་
བོན་དང་བཅས་པའོ། །ཞེས་གསུངས་སོ། །འདི་དག་ནི་ལུགོས་དམ་པ་དཔལ་
ལྡན་ཐལ་འགྱུར་བའི་གཞུང་ལུགས་ཆེན་མོ་རྣམས་ལས་འབྱུང་བ་དག་སྒྲས་
ཟིན་ལྟར་བཀོད་པ་ཡིན་ལ། ལུགས་འཛིན་མཁས་གྲུབ་རྣམས་ཀྱི་བཞེད་པ་མི་
འདྲ་བ་རྣམས་རིམ་པ་ལྟར། འཇམ་དབྱངས་བླ་མ་ཙོང་ཁ་པ་ཡབ་སྲས་ཀྱི་
ལེགས་པར་བཤད་པ་རྣམས་ཀྱི་ཤིང་རྟའི་སྲོལ་འབྱེད་ཆེན་པོ་དགའ་ལྡན་གསེར་
ཁྲིའི་ཁྲི་ཐོག་བཅོ་ལྔ་པ་མ་ཧཱ་པཎྜི་ཏ་པཎ་ཆེན་བསོད་ནམས་གྲགས་པ་དཔལ་རྣམ་
དཔྱོད་མཆོག་གི་སྡེས། ཤེས་སྒྲིབ་ངོས་འཛིན་ལ། ཁ་ཅིག ཉོན་མོངས་
ཅན་མ་ཡིན་པའི་མ་རིག་པ་དེ། ཤེས་པར་གྱུར་པའི་ཤེས་སྒྲིབ་ཡིན་ཞེས་ཟེར།
དེར་མི་འཐད་པར་ཐལ། ཤེས་པར་གྱུར་པའི་ཤེས་སྒྲིབ་མེད་པའི་ཕྱིར་ཏེ།
ཤེས་སྒྲིབ་ཀུན་བཏགས་མེད་པའི་ཕྱིར་དང་། ཉོན་མོངས་ཅན་མ་ཡིན་པའི་
མ་རིག་པ་དེ་ཤེས་པ་མ་ཡིན་པའི་ཕྱིར། དེར་ཐལ། དེ་མ་རིག་པ་མ་ཡིན་
པའི་ཕྱིར། དེར་ཐལ། མ་རིག་པ་ཡིན་ན། ཉོན་མོངས་ཅན་མ་ཡིན་པའི་མ་
229



ལེགས་བཤད་འོད་དཀར་ཕྲེང་བ།
རིག་པ་ཡིན་དགོས་པའི་ཕྱིར་དང་། བདེན་འཛིན་གྱི་བག་ཆགས་དེ་ཉོན་མོངས་
ཅན་མ་ཡིན་པའི་མ་རིག་པ་ཡིན་པའི་ཕྱིར། འདི་དེར་ཐལ། དེ་ལྟར་དུ་རྒྱུད་
འགྲེལ་གྱི་མཆན་བུར་གསུངས་པའི་ཕྱིར། འདི་རྟོགས་ན་ལོ་ཙྪ་བ་ཤེས་རིན་
པས། ཉོན་མོངས་ཅན་མིན་མ་རིག་ཡོད་པ་དང་། །ཤེས་པར་གྱུར་པའི་ཤེས་
སྒྲིབ་མེད་པར་འགལ། །ཞེས་སྨྲས་པའི་ལན་ལྡོན་པར་འགྱུར་རོ། །ཞེས་དང་།
དེ་ལ་ཁོ་ན་རེ། འོ་ན། ཤེས་སྒྲིབ་ཡིན་ན། དེ་ལ་མ་རིག་པའི་བག་ཆགས་ནི་
ཤེས་བྱ་ཡོངས་སུ་གཅོད་པའི་གེགས་སུ་འགྱུར་བ་ཡིན་ལ། ཞེས་གསུངས་
པ་ལྟར་གྱི་བག་ཆགས་ཀྱི་སྒྲིབ་པ་ཡིན་དགོས་པར་ཐལ། དམ་བཅའ་དེའི་ཕྱིར།
འདོད་ན། ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་ས་དང་པོ་བདུན་
གྱི་བར་ཆད་མེད་ལམ་གྱི་ངོས་སྐལ་གྱི་སྤང་བྱར་གྱུར་པའི་ཤེས་སྒྲིབ་མེད་པར་
ཐལ། འདོད་པ་དེའི་ཕྱིར། འདོད་ན། དེ་རྣམས་ཀྱི་ངོས་སྐལ་གྱི་སྤང་བྱར་
གྱུར་པའི་སྒྲིབ་པ་མེད་པར་ཐལ། འདོད་པ་གང་ཞིག དེ་རྣམས་ཀྱི་ངོས་
སྐལ་གྱི་སྤང་བྱར་གྱུར་པའི་ཉོན་སྒྲིབ་མེད་པའི་ཕྱིར། འདོད་ན། དེ་རྣམས་
ཀྱི་བར་ཆད་མེད་ལམ་དང་རྣམ་གྲོལ་ལམ་བཞག་ཏུ་མེད་པར་ཐལ། འདོད་
པ་དེའི་ཕྱིར་ཞེ་ན། ཤིན་ཏུའང་འདོད་པ་ཡིན་ནོ། ཞེས་དང་། ཡང་། བྱང་
སེམས་ས་གཉིས་པ་བའི་རྒྱུད་ལ་ས་གཉིས་པ་ཐོབ་པ་ལ་བར་དུ་གཅོད་བྱེད་ཀྱི་
སྒྲིབ་པ་ཡོད་པར་ཐལ། ས་གཉིས་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་
དེ༑ རྒྱུན་མཐའི་བར་ཆད་མེད་ལམ་གྱིས་དངོས་སུ་སྤོང་དགོས་པའི་ཕྱིར།
དེར་ཐལ། དེ་ཐོབ་པ་ལ་བར་དུ་གཅོད་བྱེད་ཀྱི་ཤེས་སྒྲིབ་ཕྲ་ཞིང་ཕྲ་བ་དེ། རྒྱུན་
230



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
མཐའི་བར་ཆད་མེད་ལམ་གྱིས་དངོས་སུ་སྤོང་དགོས་པའི་ཕྱིར་ཞེ་ན། ཐལ་
འགྱུར་དང་པོ་ལ་མ་ཁྱབ་སྙམ། ཞེས་དང་།
ཡང་ཁོ་ན་རེ། ཤེས་སྒྲིབ་ཡིན་ན། བག་ཆགས་ཀྱི་སྒྲིབ་པ་ཡིན་མི་དགོས་
པར་ཐལ། ཤེས་སྒྲིབ་ཀུན་བཏགས་ཡོད་པའི་ཕྱིར། དེར་ཐལ། དབང་
ཤེས་ལ་གཟུགས་སོགས་བདེན་པར་སྣང་བ་ལྟར་འཐད་སྙམ་དུ་འཛིན་པའི་བློ་
དེ་ཤེས་སྒྲིབ་ཀུན་བཏགས་ཡིན་པའི་ཕྱིར་ཏེ། དེ་ལྟར་དུ་རྒྱུད་བླའི་ཊིཀ་ཆེན་
ལས་གསུངས་པའི་ཕྱིར་ཞེ་ན། མ་ཁྱབ་སྟེ། རྗེ་ཡབ་སྲས་གཞན་གཉིས་ཤེས་
སྒྲིབ་ཀུན་བཏགས་མི་བཞེད་པས་རྒྱུད་བླའི་ཊིཀའི་(རྒྱུད་བླ་མའི་འགྲེལ་
པ༑ )གསུང་དེ་དྲང་དོན་དུ་འགྲེལ་པས་ཆོག་པའི་ཕྱིར། ཞེས་དང་།
ཡང་ཁ་ཅིག བདེན་སྣང་ཤེས་སྒྲིབ་ཡིན་ཞེས་ཟེར། དེ་མི་འཐད་པར་
ཐལ། རྟོག་པ་ལ་བདེན་གྲུབ་ཏུ་སྣང་བ་ཡང་ཤེས་སྒྲིབ་མ་ཡིན། དབང་ཤེས་
ལ་བདེན་གྲུབ་ཏུ་སྣང་བ་ཡང་ཤེས་སྒྲིབ་མ་ཡིན་པའི་ཕྱིར། དང་པོ་དེར་ཐལ།
དེ་རྟག་པ་ཡིན་པའི་ཕྱིར་ཏེ། དེ་བདེན་གྲུབ་ཀྱི་དོན་སྤྱི་ཡིན་པའི་ཕྱིར། གཉིས་
པ་དེར་ཐལ། གཟུགས་འཛིན་མིག་ཤེས་ལ་གཟུགས་བདེན་གྲུབ་ཏུ་སྣང་བ་ཤེས་
སྒྲིབ་མ་ཡིན་པའི་ཕྱིར་ཏེ། དེ་ལ་གཟུགས་སྣང་བ་ཤེས་སྒྲིབ་མ་ཡིན་པ་གང་
ཞིག དེ་ལ་གཟུགས་སྣང་བ་ན་ངེས་པར་བདེན་གྲུབ་ཏུ་སྣང་བས་ཁྱབ་པའི་ཕྱིར།
འོ་ན། སྟོང་ཐུན་ལས། འཇུག་ཤེས་དྲུག་ལ་ཡུལ་རང་ངོས་ནས་གྲུབ་པ་ལྟ་
བུར་སྣང་བའི་བདེན་སྣང་གི་ཆ་ལ་ཤེས་སྒྲིབ་མངོན་གྱུར་དུ་བཤད་པ་མི་འཐད་
པར་ཐལ་ལོ་ཞེ་ན། སྐྱོན་མེད་དེ། ཤེས་སྒྲིབ་མངོན་གྱུར་པས་ཤེས་སྒྲིབ་ཀྱི་
231



ལེགས་བཤད་འོད་དཀར་ཕྲེང་བ།
གོ་མི་ཆོད་པའི་ཕྱིར་རོ། །འོ་ན། རྣམ་བཤད་ལས། བག་ཆགས་ཀྱི་འབྲས་
བུ་གཉིས་སྣང་འཁྲུལ་བའི་ཆ་ཐམས་ཅད་ཤེས་སྒྲིབ་ཏུ་བསྡུ་བར་གསུངས་པ་མི་
འཐད་པར་ཐལ་ལོ་ཞེ་ན། སྐྱོན་མེད་དེ། ཤེས་སྒྲིབ་ཀྱིས་བསྡུས་ན་ཤེས་སྒྲིབ་
ཡིན་པས་མ་ཁྱབ་པའིཕྱིར། ཞེས་དང་། འོ་ན། བདེན་འཛིན་ལྷན་སྐྱེས་
ཆུང་ངུ་སྐོར་གསུམ་པོ་གང་དུ་སྤོང་བ་ཡིན་ཞེ་ན། ཁ་ཅིག དེ་གསུམ་གྱི་རྣམ་
གཞག་མི་བྱེད་པར་འདོད་པ་མི་རིགས་ཏེ། ཉན་ཐོས་ཀྱི་སྒོམ་ལམ་ཆེན་པོ་སྐོར་
གསུམ་ཡོད་པའི་ཕྱིར། ཡང་དེ་གསུམ་ཐེག་ཆེན་གྱི་ལམ་གྱི་སྤོང་བའི་རྣམ་
གཞག་མི་བྱེད་དོ་ཞེ་ན། དེ་ཡང་མི་འཐད་པར་ཐལ། དམན་ལམ་སྔོན་མ་
སོང་གི་བྱང་སེམས་ས་བདུན་པ་པས་བདེན་འཛིན་ལྷན་སྐྱེས་ཆུང་ངུ་སྐོར་གསུམ་
སྤོང་དགོས་པའི་ཕྱིར། སྤྱིར་དེ་གསུམ་སྤང་བྱ་ཡིན་པས། དེ་གསུམ་སྤངས་
པའི་ངོ་བོ་ཉིད་སྐུ་འཇོག་དགོས། དེ་བཞག་ན་བྱང་སེམས་དེས་སྐུ་དེ་ཐོབ་དགོས་
པའི་ཕྱིར་དང་། ཞེས་གསུངས་པ་ལྟར་བཞེད་དོ། །འོ་ན། མདོ་སྡེ་དགོངས་
པ་ངེས་འགྲེལ་ལས། ས་བཅུ་རེ་རེའི་ངོས་སྐལ་གྱི་སྤང་བྱ་ཀུན་རྨོངས་ཉེར་
གཉིས་དང་། གནས་ངན་ལེན་བཅུ་གཅིག་གསུངས་པས། སྤང་བྱ་དེ་དག་
ས་བཅུ་རེ་རེའི་སྐབས་སུ་སྤང་གཉེན་སྦྱོར་དགོས་པས་མ་དག་ས་བདུན་གྱི་སྐབས་
སུ་སྤང་གཉེན་གྱི་རྣམ་གཞག་མི་བྱེད་ཟེར་བ་མི་འཐད་དོ་ཞེ་ན། སྐྱོན་མེད་དེ།
དེ་འདྲའི་རྣམ་གཞག་ལུགས་འདིར་མི་འཐད་པས་དྲང་དོན་དུ་འགྲེལ་པའི་ཕྱིར་
རོ། །དེས་ན་དགོངས་པ་ངེས་པར་འགྲེལ་པ་ལས་གསུངས་ཚད་ལུགས་འདིར་
ཁས་ལེན་མི་དགོས་ཏེ། བདུད་རྩི་སྙིང་གི་གསོས་སྨན་ལས། པཎ་ཆེན་བསོད་
232



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
གྲགས་ཀྱིས། དགོངས་འགྲེལ་ལས་བཤད་ཚད་ཐམས་ཅད་སྐབས་འདིར་ཁས་
ལེན་མི་དགོས་པས། ཀུན་རྨོངས་ཉེར་གཉིས་དང་། གནས་ངན་ལེན་བཅུ་
གཅིག་མི་འདོད། དེས་ན་དགྲ་བཅོམ་རྟོགས་པ་སྔོན་སོང་གི་ས་བདུན་པ་མན་
ཆད་ལ་མཉམ་བཞག་ཡེ་ཤེས་ཡོད་ཀྱང་། བར་ཆད་མེད་ལམ་དང་རྣམ་གྲོལ་
ལམ་གང་ཡང་མི་བཞེད་གསུངས། ཞེས་གསུངས་པའི་ཕྱིར། རྒྱས་པར་
ཟབ་དོན་ཡང་གསལ་སྒྲོན་མེ་སོགས་ཡིག་ཆ་ལས་ཤེས་པར་བྱའོ། རིགས་
པའི་དབང་ཕྱུག་སེ་ར་རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོས། སྒྲིབ་
པ་གང་ཞིག གཙོ་བོར་ཐམས་ཅད་མཁྱེན་པ་ཐོབ་པ་ལ་བར་དུ་གཅོད་བྱེད་དེ།
ཤེས་སྒྲིབ་ཀྱི་མཚན་ཉིད། དེ་ལ་དབྱེ་ན། ཤེས་སྒྲིབ་མངོན་གྱུར་པ་དང་། ས་
བོན་གྱི་ཆ་གཉིས། དང་པོ་ནི། བདེན་འཛིན་མ་ལུས་པ་སྤངས་པའི་འཕགས་
པ་སློབ་པའི་རྒྱུད་ལ་འབྱུང་བའི་སྒྲིབ་པའི་རིགས་སུ་གནས་པ་གང་ཞིག རང་
ཡུལ་གཟུགས་སོགས་བདེན་གྲུབ་ཏུ་སྣང་བའི་གཉིས་སྣང་འཁྲུལ་བའི་ཆ། ཤེས་
སྒྲིབ་མངོན་གྱུར་པའི་མཚན་ཉིད། མཚན་གཞི་ནི། འཇུག་ཤེས་དྲུག་ལ་རང་
ཡུལ་གཟུགས་སོགས་བདེན་གྲུབ་ཏུ་སྣང་བའི་གཉིས་སྣང་འཁྲུལ་བའི་ཆ་ལྟ་བུ་
ཡིན། རང་གི་རྒྱུར་གྱུར་པའི་བདེན་འཛིན་གྱིས་ཐུན་མོང་མ་ཡིན་པའི་ལག་
རྗེས་བཞག་པ་ལས་བྱུང་ཞིང་། རང་གི་འབྲས་བུར་གྱུར་པའི་གཉིས་སྣང་འཁྲུལ་
བའི་ཉེར་ལེན་གང་ཞིག བདེན་འཛིན་མ་ལུས་པར་སྤངས་པའི་འཕགས་པ་
སློབ་པའི་རྒྱུད་ལ་འབྱུང་བའི་སྒྲིབ་པའི་རིགས་སུ་གནས་པ། ཤེས་སྒྲིབ་ཀྱི་ས་
བོན་གྱི་ཆའི་མཚན་ཉིད། ཤེས་སྒྲིབ་ལ་ཀུན་བཏགས་དང་ལྷན་སྐྱེས་གཉིས་
233



ལེགས་བཤད་འོད་དཀར་ཕྲེང་བ།
སུ་འབྱེད་མི་རིགས་ཏེ། ཤེས་སྒྲིབ་ཀུན་བཏགས་མེད་པའི་ཕྱིར་ཏེ། མཐོང་
སྤང་ཤེས་སྒྲིབ་མེད་པའི་ཕྱིར། དེས་ན་ཤེས་པར་གྱུར་པའི་ཤེས་སྒྲིབ་མེད་
དེ༑ བདེན་འཛིན་ཤེས་སྒྲིབ་མ་ཡིན་པའི་ཕྱིར། ཞེས་དང་། །
ཁོ་ན་རེ། ཉོན་མོངས་ཅན་མ་ཡིན་པའི་མ་རིག་པ་མེད་པར་ཐལ། ཤེས་
པར་གྱུར་པའི་ཤེས་སྒྲིབ་མེད་པའི་ཕྱིར་ན་མ་ཁྱབ། ཅེས་དང་། ཁོ་ན་རེ།
ཤེས་པར་གྱུར་པའི་ཤེས་སྒྲིབ་ཡོད་པར་ཐལ། མ་རིག་པར་གྱུར་པའི་ཤེས་
སྒྲིབ་ཡོད་པའི་ཕྱིར་ན་མ་ཁྱབ། ཅེས་དང་། གཞན་ཡང་། ཤེས་པར་གྱུར་
པའི་ཤེས་སྒྲིབ་ཡོད་པར་ཐལ། རང་འགྲེལ་ལས། དེ་ཡང་ཤེས་བྱའི་སྒྲིབ་
པའི་མཚན་ཉིད་ཅན་མ་རིག་པ་ཙམ་ཀུན་ཏུ་གཅོད་པའི་ཕྱིར། ཞེས་གསུངས་
པའི་ཕྱིར་ན། མ་ཁྱབ་སྟེ། ཞེས་དང་། །
རང་ལུགས་ནི། རང་འགྲེལ་ལས། དེ་ལ་མ་རིག་པའི་བག་ཆགས་
ཞེས་སོགས་གསུངས་པའི་དོན་གང་ཡིན་ཞེ་ན། ཡོད་དེ། དེ་ལ་མ་རིག་
པའི་བག་ཆགས་ཞེས་པས་ཤེས་སྒྲིབ་ཀྱི་མཚན་གཞི་བསྟན། ཤེས་བྱ་ཡོངས་
སུ་གཅོད་པའི་གེགས་སུ་གྱུར་པ་ཡིན་ལ། ཞེས་པའི་མཚན་ཉིད་བསྟན། འདོད་
ཆགས་ལ་སོགས་པ་ཞེས་སོགས་ཀྱི་ཡང་སྒྲས་ཉོན་མོངས་པའི་བག་ཆགས་དེ་
ཤེས་སྒྲིབ་ཡིན་པར་མ་ཟད། དགྲ་བཅོམ་པའི་རྒྱུད་ལ་འབྱུང་བའི་ལུས་ངག་
གི་གནས་ངན་ལེན་གྱི་རྒྱུར་ཡང་བསྟན་པའི་ཕྱིར། ཞེས་དང་། བྱས་པ་ལ་
ཁོ་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་
མཐོང་ལམ་བར་ཆད་མེད་ལམ་མེད་པར་ཐལ། དེའི་ངོས་སྐལ་གྱི་སྤང་བྱར་
234



--
-
---
-
ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
གྱུར་པའི་སྒྲིབ་པ་མེད་པའི་ཕྱིར་ཏེ། དེའི་ངོས་སྐལ་གྱི་སྤང་བྱར་གྱུར་པའི་
ཤེས་སྒྲིབ་ཀྱང་མེད། ཉོན་སྒྲིབ་ཀྱང་མེད་པའི་ཕྱིར། འདོད་ན། དེ་འདྲའི་
མཐོང་ལམ་རྣམ་གྲོལ་ལམ་མེད་པར་ཐལ་ལོ། །འདོད་ན། དེ་འདྲའི་མཐོང་
ལམ་མཉམ་བཞག་ཡེ་ཤེས་མེད་པར་ཐལ། འདོད་པའི་ཕྱིར་ཟེར་ན་འདིར་
མ་ཁྱབ་ཅེས་དང་། རང་ལུགས་ལ། ཐེག་ཆེན་གྱི་སྒོམ་སྤང་ཉོན་མོངས་ཆེ་
འབྲིང་ཆུང་ངུ་དགུ་ཡོད་ཅིང་། དང་པོ་ས་གཉིས་པ་ནས་བདུན་པའི་བར་གྱིས་
རིམ་བཞིན་སྤོང་ཞིང་། ས་བདུན་པའི་བར་ཆད་མེད་ལམ་སྐྱེ་ཐེབ་དང་པོ་དེས་
སྒོམ་སྤང་ཉོན་མོངས་འབྲིང་གི་ཆུང་ངུ་སྤོང་བར་བྱེད་ལ། ས་བདུན་པའི་བར་
ཆད་མེད་ལམ་སྐད་ཅིག་ཐ་མ་དེས་སྒོམ་སྤང་ཉོན་མོངས་ཆུང་ངུ་སྐོར་གསུམ་
པ་དེ་ཅིག་ཅར་དུ་སྤོང་བར་བྱེད་ཅེས་སོགས་གསུང་གི་དགོངས་པ་ལྟར་འདོད་
དོ༑ ༑པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས། ཤེས་པ་གཅིག་གིས་
བདེན་གཉིས་ཅིག་ཅར་དུ། །མངོན་སུམ་གཟིགས་པའི་སྒྲིབ་བྱེད་ཕྲ་བ་ལ། །མ་
རིག་ཅེས་བཏགས་ཤེས་པ་དངོས་མིན་པས། །དེ་ལ་འགལ་བ་ཆ་ཙམ་ཡོད་
མ་ཡིན། །ཞེས་གསུངས་པའི་ཕྱིར། མཁས་གྲུབ་ཆེན་པོ་འཇམ་དབྱངས་
བཞད་པས། ཤེས་སྒྲིབ་ལ་དབྱེ་ན། མངོན་གྱུར་དང་། ས་བོན་གཉིས། དེ་
གང་དམིགས་རྣམ་འཛིན་པའི་སྒྲིབ་པ་དེ། ཤེས་སྒྲིབ་མངོན་གྱུར་གྱི་མཚན་
ཉིད། མཚན་གཞི་དགྲ་བཅོམ་པ་དང་། དག་སའི་བྱང་སེམས་རྒྱུད་ཀྱི་མ་
རིག་པ་དང་། བདེན་སྣང་གི་ཆ་ལྟ་བུ་མཚན་གཞི་དངོས་དང་། དགྲ་བཅོམ་
པས་ཀྱང་སྤངས་དགོས་པའི་མ་དག་ས་བདུན་གྱི་ཀུན་རྨོངས་བཅུ་བཞི་ཤེས་སྒྲིབ་
235



ལེགས་བཤད་འོད་དཀར་ཕྲེང་བ།
རྗེས་མཐུན་པར་བྱ། དམིགས་རྣམ་མི་འཛིན་པའི་ཤེས་སྒྲིབ་དེ། ཤེས་སྒྲིབ་
ས་བོན་པའི་མཚན་ཉིད། མཚན་གཞི་དངོས་ནི། དུག་གསུམ་གྱི་ས་བོན་ལས་
གཞན་པའི་བག་ཆགས་རྣམས་དང་། དེ་འདྲའི་ལུས་ངག་ཡིད་གསུམ་གྱི་བག་
ཆགས་གནས་ངན་ལེན་ཕྲ་མོ་རྣམས་ཡིན། རྗེས་མཐུན་པ་ས་བཅུའི་ངོས་སྐལ་
གྱི་སྤང་བྱའི་རྨོངས་པ་ཉི་ཤུའི་ས་བོན་དང་གནས་ངན་ལེན་བཅུ་གཅིག་བཞག་དགོས་
སམ་དཔྱད། ཅེས་དང་། །
ཡང་ཁ་ཅིག་ན་རེ། ཤེས་སྒྲིབ་དང་ཤེས་པའི་གཞི་མཐུན་མེད་ཟེར་ན།
ཤེས་སྒྲིབ་ཏུ་གྱུར་པའི་མ་རིག་པ་མེད་པར་ཐལ། དམ་བཅའ་འཐད་པའི་ཕྱིར།
འདོད་ན། དེ་རྒྱུད་ལྡན་གྱི་དགྲ་བཅོམ་དང་བྱང་འཕགས་མེད་པར་ཐལ། འདོད་
པའི་ཕྱིར། འདོད་མི་ནུས་ཏེ། རང་འགྲེལ་ལས། ཤེས་བྱའི་སྒྲིབ་པའི་མཚན་
ཉིད་ཅན་གྱི་མ་རིག་པ་ཀུན་ཏུ་སྤྱོད་པ་ཞེས་པའི་དོན་ཡོད་པའི་ཕྱིར། ཞེས་དང་།
གཞན་ཡང་ཉོན་མོངས་ཅན་མ་ཡིན་པའི་མ་རིག་པ་མེད་པར་ཐལ། ཤེས་སྒྲིབ་
ཏུ་གྱུར་པའི་མ་རིག་པ་མེད་པའི་ཕྱིར། དེར་ཐལ། དེ་དང་ཤེས་པའི་གཞི་
མཐུན་མེད་པའི་ཕྱིར། རྟགས་ཁས། ཞེས་དང་། ཤེས་སྒྲིབ་ལ་ཤེས་པ་
ཡིན་མིན་གཉིས་ཡོད་ལ། ཤེས་སྒྲིབ་དང་ཐོགས་སྒྲིབ་དོན་གཅིག ས་བརྒྱད་
པར་ཉོན་མོངས་ཀུན་སྤངས་པ་ན་ཤེས་སྒྲིབ་སྤངས་དགོས་ཀྱི་དེའི་སྔ་རོལ་
ཏུ་མ་ཡིན་ཏེ། ཉོན་མོངས་མ་སྤངས་བར་དུ་དེའི་བག་ཆགས་སྤོང་ཐབས་
མེད་པའི་ཕྱིར་ཏེ། ཞེས་དང་། །
ཡང་ཁ་ཅིག དར་ཊིཀ་ལ་བརྟེན་ནས་ཤེས་སྒྲིབ་ཀུན་བཏགས་ཡོད་ཟེར་
236



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
ན༑ འོ་ན། ཤེས་སྒྲིབ་ལ་མཐོང་སྤང་སྒོམ་སྤང་གཉིས་ཡོད་པར་ཐལ། དེ་ལ་
ཀུན་བཏགས་དང་ལྷན་སྐྱེས་གཉིས་ཡོད་པའི་ཕྱིར། རྟགས་ཁས། ཞེས་དང་།
ཡང་ཁ་ཅིག དགྲ་བཅོམ་རྟོགས་པ་སྔོན་སོང་གི་མ་དག་ས་བདུན་གྱི་
ངོས་སྐལ་གྱི་སྒྲིབ་པ་མེད་པར་ཐལ། དེར་གྱུར་པའི་སྒྲིབ་གཉིས་གང་རུང་
མེད་པའི་ཕྱིར་ན་མ་ཁྱབ་སྟེ། ཞེས་དང་། ཐེག་ཆེན་ལམ་ལ་ལྟོས་ནས་སྒོམ་
སྤང་བདེན་འཛིན་སྐོར་བདུན་ལས་མི་བྱེད་དེ། ཆེ་འབྲིང་ལ་སྐོར་དྲུག་ཕྱེ་བས་
བདུན་པ་མན་ཆད་ཀྱིས་སྤོང་བ་གང་ཞིག ཆུང་ངུ་ལ་དེ་ལྟར་མི་དགོས་པར་
སྤོང་བའི་ཕྱིར། ཞེས་དང་། ཤེས་སྒྲིབ་ལ་ཆེ་འབྲིང་གཉིས་དང་ཆུང་ངུ་གཉིས་
ལས་མི་བྱེད་དེ་ས་བརྒྱད་པར་ཉོན་མོངས་སྤངས་རྗེས་སུ་ཤེས་སྒྲིབ་ཆེན་པོའི་
དངོས་གཉེན་ས་བརྒྱད་པའི་དཀྱིལ་སྟོད་ཀྱི་བར་ཆད་མེད་ལམ་གྱིས་སྤོང་། འབྲིང་
དང་དགུ་པའི་དེ་སྦྱོར། ཆུང་ངུའི་ཆེན་པོ་དང་བཅུ་པའི་ཐོག་མའི་བར་ཆད་
མེད་ལམ་སྦྱོར། ཆུང་ངུའི་ཆུང་ངུ་དང་རྒྱུན་མཐའི་བར་ཆད་མེད་ལམ་སྦྱོར་
བའི་ཕྱིར། ཞེས་སོགས་གསུངས་ནས། ཤེས་པར་གྱུར་པའི་ཤེས་སྒྲིབ་ཡོད་
པར་འདོད་ལ། ཤེས་སྒྲིབ་ཀུན་བཏགས་མི་འདོད་པ་དང་། དགྲ་བཅོམ་རྟོགས་
པ་སྔོན་སོང་གི་མ་དག་ས་བདུན་ལ་གནས་པའི་བྱང་སེམས་འཕགས་པ་རྣམས་
ཀྱི་རྒྱུད་ཀྱི་མཉམ་བཞག་ཡེ་ཤེས་ལ་བར་ཆད་མེད་ལམ་དང་རྣམ་གྲོལ་ལམ་གྱི་
དབྱེ་བ་བྱས་ནས་ས་རེ་རེ་ཐོབ་པ་ལ་བར་དུ་གཅོད་བྱེད་ཀྱི་དགོངས་འགྲེལ་ལས་
བཤད་པ་ལྟར་གྱི་ཀུན་རྨོངས་གཉིས་རེ་དང་གནས་ངན་ལེན་གྱི་བག་ཆགས་རེ་
སྤང་གཉེན་དུ་སྦྱར་ནས་སྤང་བྱ་དེ་དག་ཉོན་ཤེས་ཀྱི་སྒྲིབ་པ་གང་ཡང་མ་ཡིན་
237



ལེགས་བཤད་འོད་དཀར་ཕྲེང་བ།
པར་བཞེད་དོ། །
འཇམ་དབྱངས་དགའ་བའི་བློ་གྲོས་ལས་ཐོན་པའི། །འཇམ་དབྱངས་དགྱེས་
པའི་རིགས་པའི་རོལ་རྩེད་ཀྱིས། །འཇམ་དབྱངས་བཞད་པའི་དམ་བཅའ་གཞོམ་
མིན་ལ། །འཇམ་དབྱངས་དགའ་བཞད་རྣམ་གཉིས་གཟིགས་མོར་མཛོད། །
ཡོངས་འཛིན་བླ་མ་འཇམ་དབྱངས་བློ་བཟང་དཔལ་བས། སྒོམ་པའི་
ལྷ་དང་ལྷ་མོ་ཕན་ཚུན་ལྟ་འཛུམ་གང་རུང་གི་ཆགས་པ་ལམ་དུ་བྱས་ཏེ་མཚན་
མེད་ཀྱི་རྣལ་འབྱོར་ཟབ་གསལ་གཉིས་མེད་ཀྱི་ཡེ་ཤེས་གཙོ་བོ་བསྒོམས་པས་
མཐོང་ལམ་གྱི་སྐབས་སུ་མཐོང་སྤང་ཉོན་སྒྲིབ་སྤངས། ས་གཉིས་པ། གསུམ་
པ༑ བཞི་པ་གསུམ་གྱི་སྐབས་སུ་སྒོམ་སྤང་ཉོན་སྒྲིབ་ཆེན་པོ་སྐོར་གསུམ་རིམ་
བཞིན་སྤངས། ས་ལྔ་པ། དྲུག་པ། བདུན་པ་གསུམ་དུ་ཉོན་སྒྲིབ་འབྲིང་སྐོར་
གསུམ་སྤངས། བརྒྱད་པའི་ཐོག་མའི་བར་ཆད་མེད་ལམ་གྱིས་ཉོན་སྒྲིབ་ཆུང་
ངུ་སྤངས་པའི་རྣམ་གྲོལ་ལམ་ཐོབ། བརྒྱད་པའི་དཀྱིལ་སྨད་དུ་ཤེས་སྒྲིབ་ཆེན་
པོ་སྤངས། དགུ་པ་ནས་ཤེས་སྒྲིབ་འབྲིང་། བཅུ་པའི་ཐོག་མའི་བར་ཆད་
མེད་ལམ་གྱིས་ཤེས་སྒྲིབ་ཆུང་ངུ་ལ་ཕྲ་རགས་གཉིས་སུ་ཕྱེ་བའི་རགས་པ་སྤངས།
རྒྱུན་མཐའི་བར་ཆད་མེད་ལམ་གྱིས་ཤེས་སྒྲིབ་ཆུང་ངུ་ལ་ཕྲ་རགས་གཉིས་སུ་
ཕྱེས་པས་ཕྲ་བ་སྤོང་སྟེ། ཞེས་དང་།
ཁ་ཅིག ཐེག་ཆེན་སྒོམ་ལམ་གྱི་སྤང་བྱ་དབྱེ་བའི་སྐབས་སུའང་ཉོན་
སྒྲིབ་ཆུང་ངུ་ལ་ཕྲ་རགས་གསུམ་འབྱེད་རུང་བར་ཐལ། དབུ་མའི་ཡིག་ཆ་
རྣམས་སུ་དེ་ལྟ་ཕྱི་ནས་དེ་གསུམ་གཅིག་ཅར་དུ་སྤོང་བར་བཤད་པའི་ཕྱིར་ཟེར།
238



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
གཞན་དག འོ་ན། དེ་འདྲའི་ཕྲ་རིགས་གསུམ་པོ་རིམ་ཅན་དུ་སྤོང་དགོས་
པར་ཐལ། དེ་གསུམ་ལ་སྤངས་དཀའ་སླའི་ཁྱད་པར་ཡོད་པའི་ཕྱིར་ཏེ། སྤང་
བྱའི་ཕྲ་རགས་སྤངས་དཀའ་སླའི་སྒོ་ནས་འབྱེད་དགོས་པའི་ཕྱིར། འཁོར་
གསུམ་ཟེར། ཞེས་སོགས་འདོད་དོ། །རྒྱུད་སྡེ་སོ་སོའི་ལམ་བགྲོད་ཚུལ་དང་
སྤང་བྱ་སྤོང་ཚུལ་སོགས་ལུགས་དམ་པ་དཔལ་ལྡན་ཐལ་འགྱུར་བ་ལྟར་གནས་
པའི་ཕྱིར་རོ། །མཁས་དབང་ཤེས་རབ་མཚན་ཅན་གྱིས། ཤེས་སྒྲིབ་ཀུན་
བཏགས་ཡོད་ཅེས་དང་། ཊིཀ་ཆེན་གྱི་གཉིས་སྣང་འཁྲུལ་བའི་ཆ་ཞེས་པའི་
ཚིག་ཟུར་གྱི་འཁྲུལ་བ་ཞེས་པའི་སྐབས་ནས་དངོས་སུ་བསྟན་པའི་འཁྲུལ་ཤེས་
ཡོད་པས་ཤེས་སྒྲིབ་དང་ཤེས་པའི་གཞི་མཐུན་ཡོད་པ་རྗེ་བླ་མའི་དགོངས་པ་ཡིན་
པར་འདོད་པ་དང་། སྟོང་ཐུན་ལས་ཤེས་སྒྲིབ་ཀུན་བཏགས་མེད་པར་བཤད་
པ་ལ་བག་ཆགས་ཀྱི་ཤེས་སྒྲིབ་ཁོ་ན་ལ་དགོངས་སོ། །ཞེས་སོགས་འདོད་
དོ༑ ༑ཞང་སྟོན་བསྟན་པ་རྒྱ་མཚོས་ཞང་ཞུང་ཆོས་དབང་གྲགས་པའི་གསུང་
དྲངས་ནས་ཐལ་འགྱུར་བའི་ལུགས་ལ་ཤེས་པར་གྱུར་པའི་ཤེས་སྒྲིབ་ཡོད་པའི་
ཁུངས་རྗེ་ཡབ་སྲས་ཀྱི་གཞུང་འདི་ལས་གསལ་མེད་ཅེས་གསུངས་པ་འདིས་
ཤུགས་ལ་ཤེས་པར་གྱུར་པའི་ཤེས་སྒྲིབ་འདོད་པ་རྗེ་བླ་མ་ཡབ་སྲས་གསུམ་གྱི་
དགོངས་པ་མ་ཡིན་པར་བསྟན་ཏོ། །ལ་ལས། རིམ་པ་བཞི་པའི་དོན་གྱི་འོད་
གསལ་མ་ཐོབ་གོང་དུ་ས་ཆུ་ཐིམ་རིམ་གྱི་སྐབས་སུ་བཤད་པའི་རང་བཞིན་བརྒྱད་
བཅུའི་རྟོག་པ་ཤེས་པར་གྱུར་པའི་ཤེས་སྒྲིབ་ཏུ་འཇོག་པ་སོགས་སྣ་ཚོགས་སྨྲ་
དགོས་པར་བྱུང་བ་ནི། མཁས་གྲུབ་ཆེན་པོ་ཧ་ས་བཛས་བཤད་ཡམས་ཀྱི་ཚུལ་
239



----
ལེགས་བཤད་འོད་དཀར་ཕྲེང་བ།
དུ་ཤེས་པར་གྱུར་པའི་ཤེས་སྒྲིབ་ཀྱི་རྣམ་གཞག་བྱས་པའི་རྒྱུ་མཚན་གྱིས་
སོ༑ ༑དེས་ན། སྨྲ་བའི་དབང་ཕྱུག་མཚུངས་མེད་ཆོས་ཀྱི་རྒྱལ་པོ་པཎ་ཆེན་
བསོད་ནམས་གྲགས་པ་དཔལ་རྣམ་དཔྱོད་མཆོག་གི་སྡེ་ཆེན་པོས་ཐུགས་གཞིག་
ལེགས་པར་མཛད་དེ་བཞུང་ལུགས་དང་ལྟ་བ་དང་གྲུབ་པའི་མཐའ་ཡོད་དོ་ཅོག་
གི་ཡང་རྩེར་གྱུར་པ་ལུགས་དམ་པ་དཔལ་ལྡན་ཐལ་འགྱུར་བའི་ལུགས་ལ་ཤེས་
སྒྲིབ་ཀུན་བཏགས་དང་། ཤེས་པར་གྱུར་པའི་ཤེས་སྒྲིབ་མི་འདོད་པ་དང་། ཉོན་
མོངས་ཅན་མ་ཡིན་པའི་མ་རིག་པ་མ་རིག་པ་མ་ཡིན་པར་གསུང་ངག་སེངྒེ་ང་
རོས་ཐག་བཅད་པའི་རྗེ་བླ་མ་ཡབ་སྲས་ཀྱི་ཕུགས་ཀྱི་བཞེད་པར་གོ་བར་གྱིས་
ཤིག རྒྱུ་མཚན་ནི། མཁྱེན་རབ་ཀྱི་གཏེར་ཆེན་པོ་ལ་རྗེ་བཙུན་འཇམ་དཔལ་
དབྱངས་དགའ་བས་འཇམ་དབྱངས་དགའ་བའི་བློ་གྲོས་ཞེས་ཡོངས་སུ་གྲགས་
པ་ཡབ་སྲས་དང་། རྗེ་བླ་མ་ཡབ་སྲས་ཀྱི་ལུང་རྟོགས་བསྟན་པའི་བདག་པོ་སེ་
ར་རྗེ་བཙུན་ཆོས་ཀྱི་རྒྱལ་མཚན་ཡབ་སྲས་དང་། ཕྱག་ན་པད་མོ་ཐམས་ཅད་
མཁྱེན་པ་དགེ་འདུན་རྒྱ་མཚོ་དང་། རྗེ་བླ་མའི་སྒྲུབ་བརྒྱུད་བསྟན་པའི་བདག་
པོ་པཎ་ཆེན་ཐམས་ཅད་མཁྱེན་པ་བློ་བཟང་ཆོས་ཀྱི་རྒྱལ་མཚན་སོགས་ཀྱིས་
གཅིག་མཐུན་དུ་བཞེད་པའི་ཕྱིར་རོ། །འཇུག་འགྲེལ་ལས། དེ་ལ་འཇིག་
ཚོགས་ལ་ལྟ་བ་ནི། ང་དང་ངའི་སྙམ་པ་དེ་ལྟ་བུའི་རྣམ་པར་ཞུགས་པ་ཤེས་
རབ་ཉོན་མོངས་ཅན་ནོ། །ཞེས་སོགས་ཀྱིས་འདི་བའི་འདོད་པ་ལྟར་གྱི་འཇིག་
ལྟ་སོགས་བསྟན་ཏེ། འཇིག་ལྟ་ལྷན་སྐྱེས་ཡིན་ན། ངའོ་སྙམ་པའི་བློ་ངང་
གིས་སྐྱེ་བ་ཅིག་དགོས་པས་ཁྱབ་པ་བསྟན་ཏོ། །ལྟ་རི་བདག་མེད་རྟོགས་པའི་
240



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
རྡོ་རྗེ་ཡིས། །ཞེས་སོགས་ཀྱི་སྐབས་ནས་བསྟན་པའི་འཇིག་ལྟ་ཀུན་བཏགས་
ཉི་ཤུ་འཇིག་ལྟ་མིན་ཏེ། དེ་དག་བདག་འཛིན་མ་ཡིན་པའི་ཕྱིར། ཞེས་འདི་
བས་འདོད་དོ། འོན་ཀྱང་འཇིག་ལྟ་ཀུན་བཏགས་མི་འདོད་པ་མིན་ཏེ། གྲུབ་
མཐས་བློ་བསྒྱུར་བའི་ལྷ་སྦྱིན་གྱི་རྒྱུད་ལ་རང་གི་མཚན་ཉིད་ཀྱིས་གྲུབ་པ་འཐད་
སྙམ་དུ་འཛིན་པའི་འཇིག་ལྟ་ཡོད་པ་གང་ཞིག དེ་ཀུན་བཏགས་སུ་འཇོག་དགོས་
པའི་ཕྱིར། གང་ཟག་གི་བདག་འཛིན་ཡིན་ན། འཇིག་ལྟ་ཡིན་པས་མ་ཁྱབ་
སྟེ༑ སོ་སྐྱེས་རྒྱུད་ཀྱི་སངས་རྒྱས་འཕགས་པ་ལ་དམིགས་ནས་རང་གི་མཚན་
ཉིད་ཀྱིས་གྲུབ་པར་འཛིན་པའི་གྲུབ་འཛིན་དེ། གང་ཟག་གི་བདག་འཛིན་ཡིན་
ཀྱང་། འཇིག་ལྟ་མ་ཡིན་པའི་ཕྱིར། ཞེས་བཞེད་ལ། འཇིག་ལྟ་ལ་བདག་
འཛིན་གྱིས་ཁྱབ་པར་ཡང་བཞེད་དོ། །ང་ཡི་བར་འཛིན་པའི་འཇིག་ལྟ་ལྷན་
སྐྱེས་ཡོད་ལ་དེའི་དམིགས་པ་ང་ཡི་བ་ཉིད་འཇོག་པ་མ་གཏོགས་ང་ཡི་བའི་མཚན་
གཞི་མིག་སྣ་སོགས་དེར་མི་འཇོག་གོ །ང་ཡི་བར་འཛིན་པའི་འཇིག་ལྟ་དང་།
ང་ཡི་བ་རང་གི་མཚན་ཉིད་ཀྱིས་གྲུབ་པར་འཛིན་པའི་འཇིག་ལྟ་གཉིས་གང་ཟག་
གི་བདག་འཛིན་ཡིན་ཀྱང་འཇིག་ལྟ་དེ་གཉིས་ཀྱི་དམིགས་པར་གྱུར་པའི་ང་ཡི་
བ་གང་ཟག་ཏུ་མི་འདོད་དོ། །དེས་ན་འཇིག་ལྟ་གཉིས་པོ་དེའི་དམིགས་པར་
གྱུར་པའི་ང་ཡི་བ་དེ་ཆོས་དང་གང་ཟག་གཉིས་སུ་ཕྱེ་བའི་ཆོས་ཀྱང་མ་ཡིན་ཏེ།
གལ་ཏེ་ཡིན་ན། བདག་འཛིན་དེ་གཉིས་ཆོས་ཀྱི་བདག་འཛིན་དུ་ཐལ་བར་འགྱུར་
ལ༑ དེ་མི་འཐད་དེ། ཆོས་ཀྱི་བདག་འཛིན་དང་འཇིག་ལྟ་རྣམ་པ་ཐམས་
ཅད་དུ་འགལ་བ་ཡིན་པར་གསུངས་པའི་ཕྱིར། འཇིག་ལྟ་དེ་གཉིས་ཀྱི་དམིགས་
241



ལེགས་བཤད་འོད་དཀར་ཕྲེང་བ།
པ་ལ་ང་ཡི་བ་འཇོག་པ་མ་ཟད། ང་ཡང་དེར་བཞག་དགོས་ཏེ། འཛིན་པ་དེ་
གཉིས་ཀྱིས་རང་གི་དམིགས་ཡུལ་དུ་གྱུར་པའི་ང་ལ་དམིགས་དགོས་པའི་ཕྱིར་
ཏེ༑ དེ་གཉིས་གང་ཟག་གི་བདག་འཛིན་ཡིན་པའི་ཕྱིར་ཞེས་འདོད་དོ། །འདི་
བཞིན་འཇམ་དབྱངས་བླ་མ་ཙོང་ཁ་པ་ཆེན་པོའི་ལྟ་བའི་ལེགས་བཤད་རྣམས་
ལས་མི་གསལ་ཡང་། སྟོང་ཐུན་སྐལ་བཟང་མིག་འབྱེད་ལས། རང་གི་ཕུང་
པོ་རྣམསདང་མིག་དང་སྣ་བ་ལ་སོགས་པ་ནི་གང་ཟག་དང་ཆོས་གཉིས་སུ་ཕྱེ་
བའི་ནང་ནས་ཆོས་ཡིན་ཞིང་། དེ་དག་རང་བཞིན་གྱིས་གྲུབ་པར་འཛིན་པ་
ནི་ཆོས་ཀྱི་བདག་འཛིན་ཡིན་ནོ། །དེ་ལ་རང་རྒྱུད་ཀྱི་མིག་སྣ་སོགས་ནི་ང་ཡི་
བའི་མཚན་གཞི་དང་། གང་ཟག་དང་། ཆོས་གཉིས་སུ་ཕྱེ་བའི་ཡ་གྱལ་གྱི་
ཆོས་ཀྱི་མཚན་གཞི་གཉིས་ཀ་ཡིན་ལ། དེ་དག་བློ་ལྷན་སྐྱེས་ལ་ཡུལ་གྱི་རང་
ངོས་ནས་གྲུབ་པའི་ང་ཡི་བར་སྣང་ཞིང་དེ་འདྲའི་ང་ཡི་བ་ལ་དམིགས་ནས་རང་
གི་མཚན་ཉིད་ཀྱིས་གྲུབ་པར་ཞེན་པ་ནི་ང་ཡི་བར་འཛིན་པ་ལྷན་སྐྱེས་ཡིན་ལ།
རང་རྒྱུད་ཀྱིས་བསྡུས་པའི་མིག་སོགས་ལ་དམིགས་ནས་རང་གི་མཚན་ཉིད་
ཀྱིས་གྲུབ་པར་འཛིན་པ་ལ་ང་ཡི་བར་འཛིན་པའི་འཛིན་སྟངས་ཡོད་པས་མ་ཁྱབ་
པ་ནི་བློ་ཁ་ནང་དུ་ཕྱོགས་ནས་བལྟས་ན་མྱོང་བས་འགྲུབ་པ་ཤིན་ཏུ་གསལ་ཞིང་།
དེའི་ཕྱིར་མིག་སོགས་ང་ཡི་བའི་མཚན་གཞི་ཡིན་ཀྱང་དེ་ལ་དམིགས་ནས་རང་
གི་མཚན་ཉིད་ཀྱིས་གྲུབ་པར་འཛིན་པ་ལ་ང་ཡི་བར་འཛིན་པ་ཡིན་མི་དགོས་
པ་གསལ་བར་འགྲུབ་པས། རང་རྒྱུད་ཀྱི་མིག་སོགས་ལ་དམིགས་ནས་རང་
གི་མཚན་ཉིད་ཀྱིས་གྲུབ་པར་འཛིན་ཀྱང་ང་ཡི་བར་འཛིན་པ་འཛིན་སྟངས་མེད་
242



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
པ་དག་ནི་ཆོས་ཀྱི་བདག་འཛིན་ཡིན་གྱི་ང་ཡི་བར་འཛིན་པ་མ་ཡིན་ལ། དེ་དག་
ང་ཡི་བར་སྣང་བའི་ང་ཡི་བ་རང་གི་མཚན་ཉིད་ཀྱིས་གྲུབ་པར་འཛིན་པ་ནི་ང་
ཡི་བར་འཛིན་པ་ཡིན་གྱི་ཆོས་ཀྱི་བདག་འཛིན་མ་ཡིན་ལ། རང་རྒྱུད་ཀྱིས་
མ་བསྡུས་པའི་ཡོ་བྱད་དང་ཡུལ་ལ་ང་ཡི་ལོངས་སྤྱད་བྱར་རང་བཞིན་གྱིས་གྲུབ་
པར་འཛིན་པ་ཙམ་གྱིས་ང་ཡིར་འཛིན་པར་མི་འགྱུར་རོ། །དེ་ཡང་ངར་འཛིན་
ལྷན་སྐྱེས་ཡིན་ན། གང་ཟག་གི་བདག་འཛིན་དང་འཇིག་ལྟ་ཡིན་པས་ཁྱབ་ཀྱང་།
དེ་གཉིས་ཡིན་ན། ངར་འཛིན་པས་མ་ཁྱབ་སྟེ། གང་ཟག་གཞན་ལ་དམིགས་
ནས་རང་གི་མཚན་ཉིད་ཀྱིས་གྲུབ་པར་འཛིན་པ་དེ་དག་གང་ཟག་གི་བདག་འཛིན་
ཡིན་ཀྱང་། ངར་འཛིན་དང་། ང་ཡི་བར་འཛིན་པ་གང་ཡང་མ་ཡིན་པའི་
ཕྱིར། ང་ཡི་བར་འཛིན་པ་ཡང་འཇིག་ལྟ་དང་གང་ཟག་གི་བདག་འཛིན་ཡིན་
ཀྱང་། ངར་འཛིན་མ་ཡིན་པའི་ཕྱིར་རོ། །ཞེས་གསུངས་པ་ལ་བརྟེན་ནས་
བྲིས་པ་ཡིན་ནོ། །
སྨྲས་པ། སྦས་དོན་མངོན་རྟོགས་སྲོལ་འབྱེད་དགའ་ལྡན་བདག །ལུང་
བསྟན་བརྙེས་པ་འཕགས་པ་ཐོགས་མེད་དང་། །རྒྱལ་བའི་སྲས་པོ་སེང་གེ་
བཟང་པོ་སོགས། །མངོན་རྟོགས་གདམས་པའི་མཛོད་འཛིན་རྣམས་ལ་
འདུད། །ཆེ་བའི་ཆེ་བ་རྒྱལ་བ་ཙོང་ཁ་པ། །རྒྱལ་བའི་རྒྱལ་ཚབ་དར་མ་རིན་
ཆེན་སོགས། །ཡབ་གཅིག་ཡབ་སྲས་མཁྱེན་བརྩེ་རྡོ་རྗེའི་ཚིག །ཟབ་དོན་ཟབ་
གནད་ཕན་ཚུན་སྤྱོད་ཡུལ་ངེས། །རྒྱལ་བའི་ཞལ་སྐྱིན་ཤེར་ཕྱིན་མདོ་སྡེ་ཡི། །ཟབ་
ཅིང་ཕྲ་བ་སྦས་དོན་མངོན་པར་རྟོགས། །དོན་བཟང་བདུན་ཅུའི་ཡིད་བཞིན་
243



ལེགས་བཤད་འོད་དཀར་ཕྲེང་བ།
ནོར་བུའི་ཏོག །བཤེས་གཉེན་རྣམ་དཔྱོད་རྒྱལ་མཚན་རྩེ་མོར་མཛེས། །བཀའ་
གདམས་ཆོས་ཚོལ་འཁྲུལ་བྲལ་ཆུ་གཏེར་ཆེ། །ངོ་མཚར་སྔོན་མེད་གདམས་
ངག་རླབས་འཕྲེང་ཅན། །མདོ་སྔགས་ཟུང་འབྲེལ་གདམས་པ་སྙིང་པོས་
གཏམས། །དགེ་ལྡན་གྲུབ་མཐའ་རྒྱ་མཚོ་ཟབ་ཅིང་ཡངས། །རྣམ་ལྔའི་སྙིགས་
མ་ཆེས་ཆེར་བདོ་བའི་དུས། །ཡི་དམ་ལྷ་ཡི་ཞལ་གཟིགས་ལ་སོགས་པ། །བསྟན་
བཅོས་རྩོམ་པའི་རྒྱུ་ཚོགས་དང་བྲལ་བའི། །བདག་འདྲས་འདི་ལྟར་བགྱིས་
པ་འོས་མིན་ཡང་། །འོན་ཀྱང་དམ་ཚིག་གཙང་མས་ལེགས་འབྲེལ་བའི། །སློབ་
བུ་སྒོ་སྡུན་ཤེས་རབ་རྒྱ་མཚོ་དང་། །སྐྱེས་སར་བློ་བཟང་བཟོད་པ་རྣམ་གཉིས་
ཀྱིས། །སྐུ་གསུང་ཐུགས་རྟེན་མཎྜལ་བཅས་པ་ཕུལ། །པཎ་ཆེན་བསོད་གྲགས་
རང་ལུགས་གཞིར་བཞག་ནས། །ཡབ་སྲས་ལེགས་པར་བཤད་པས་ཟུར་བརྒྱན་
ཏེ༑ ༑ས་དང་ལམ་གྱི་རྣམ་གཞག་མདོར་བསྡུས་ཤིག །ཅིས་ཀྱང་དགོས་
ཞེས་དུ་མར་ནན་གྱིས་བསྐུལ། །ཀུན་གྱིས་ཀུན་ནས་བཀུར་འོས་ཞིང་གི་མཆོག །
པཎ་ཆེན་པཎ་གྲུབ་ཡོངས་ཀྱི་གཙུག་གི་རྒྱན། །ཡོངས་ཀྱི་ཡོངས་འཛིན་དམ་
པའི་རྣམ་དཔྱོད་ཀྱིས། །ལེགས་མཛད་ལེགས་པའི་སྲོལ་བཟང་དབང་པོར་
བསྟེན། །རིང་ནས་འགོ་བའི་ཡི་དམ་ལྷག་པའི་ལྷ། །དད་གསུམ་པད་མའི་
གདན་ལ་རྟག་པར་བསྟེན། །གདམས་པའི་གཏེར་གྱུར་ཡོངས་འཛིན་གཙུག་
གིས་མཆོད། །རྣམ་དཔྱོད་གྲུ་གཟིངས་གསུང་རབ་རྒྱ་མཚོར་ཞུགས། །རྣམ་
དག་རྣམ་དཔྱོད་ཐོས་བསམ་གྲུ་སྦྱར་ཏེ། །བརྩོན་འགྲུས་བརྩོན་པའི་སྲུབ་བྱེད་
ལ་བརྟེན་ནས། །བཀའ་བསྟན་བཀའ་པོད་རྒྱ་མཚོའི་གླིང་སོང་སྟེ། །ཐེག་
244



-
-
ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
གསུམ་ཐེག་པའི་ཚུལ་ལ་ཅུང་ཟད་དཔྱད། །བདག་བློ་རྣམ་མང་གཞུང་ལ་གོམས་
ཕྱིར་དང་། །སྐལ་མཉམ་གངལ་བུ་གཞན་ལ་ཕན་པ་དང་། །སློབ་བུ་རྣམ་
གཉིས་རེ་བ་སྐོང་བའི་ཕྱིར། །ས་ལམ་རྣམ་གཞག་མདོར་བསྡུས་འདི་བྱས་
སོ༑ ༑ཕྱག་ན་པད་མོའི་ཐུགས་རྗེ་སྒྱུ་འཕྲུལ་གར། །རོང་ཆེན་མཁས་གྲུབ་
ཐུགས་བསྐྱེད་ཆུ་ཀླུང་འབུམ། །དགེ་ལྡན་རྒྱ་མཚོར་འཁྱིལ་བའི་ལེགས་བཤད་
སྒྲ༑ ༑གླིང་བཞིར་སྒྲོག་པའི་མཁས་དབང་གདེངས་ཅན་ཚོགས། །སྙན་གྲགས་
རྒྱལ་མཚན་སྲིད་ན་མངོན་པར་མཐོ། །གྲུབ་དབང་གོང་མ་རིམ་པར་བྱོན་རྣམས་
ཀྱིས། །ཤེས་བརྩོན་ཟུང་གིས་རྒྱ་ཆེན་གཞུང་ལུགས་ཀྱི། །ངེས་པའི་དོན་དང་
ལེགས་ཆ་འབད་པས་འཚོལ། །སྔོན་བྱོན་གྲུབ་དབང་རྣམ་ཐར་བདུད་རྩིའི་
འོད། །རྣམ་དཔྱོད་རལ་བ་མཛེས་པའི་རྒྱན་དུ་བསྟེན། །ལེགས་ཆ་འཚོལ་
བའི་རྩེ་དགས་རབ་མྱོས་པའི། །ཟུར་གནས་རྣམ་དཔྱོད་ལྡན་རྣམས་ཚུལ་འདིར་
ལྟོས། །རྣམ་མང་གཞུང་ལུགས་མཁའ་དབྱིངས་ཁོར་ཡུག་ཏུ། །ཅི་དགར་
འཕུར་ནས་ཤེས་བརྩོན་གཤོག་ཟུང་རྒྱས། །མ་སྨད་བསམ་སྒོམ་མིག་ཟུང་ཡོངས་
སུ་དག །མཁས་གྲུབ་མཁའ་ལྡིང་དབང་པོར་འདིས་ཅི་བྱ། །དགེ་ལྡན་གདམས་
པའི་མཛོད་འཛིན་བློ་གླིང་བའི། །ཞལ་ཤེས་སྙན་བརྒྱུད་གསང་བའི་གཏེར་
གྱུར་པ། །སྨྲ་དབང་བཤེས་གཉེན་རྣམས་ཀྱི་རྗེས་ཞུགས་པས། །གཟུ་ལུམ་
འོལ་ཚོད་བྱས་པ་ཆེར་མེད་ཀྱང་། །ནོངས་པའི་དབང་གིས་ལོག་བཤད་བཤད་
མ་བཤད། །དྲི་བཅས་ཀུན་སློང་སྐྱོན་གྱིས་སྦགས་ལ་སོགས། །བླ་མ་ལྷ་དང་
མཁས་པའིསྤྱན་སྔར་འཆགས། །བརྩེ་ཆེན་སྤྱན་གྱིས་གཟིགས་ལ་སྒྲིབ་མེད་
1
245



ལེགས་བཤད་འོད་དཀར་ཕྲེང་བ།
མཛོད། །འདིར་འབད་ལས་བྱུང་ལེགས་བྱས་འོ་མའི་རྡུལ། །སྐྱབས་མཆོག་
ཐུགས་བསྐྱེད་རྒྱ་མཚོར་ལེགས་ཞུགས་ནས། །ཁམས་གསུམ་སྐྱེ་འགྲོ་ངེས་
ལེགས་གྲོང་ཁྱེར་དུ། །བགྲོད་པའི་འབབ་སྟེགས་གཅིག་པུར་འགྱུར་བར་
སྨོན། །རབ་ཡངས་འཛིན་མའི་ཕྱོགས་ཀུན་ཁོར་ཡུག་ཏུ། །ལེགས་བཤད་
དྲུག་ཅུའི་དབྱངས་ལྡན་དྲི་ཟའི་གླུ། །དགེ་ལྡན་བཀའ་བརྒྱུད་རྒྱུད་དུ་དྲངས་
པའི་གདངས། །སྲིད་མཐའི་བར་དུ་ཉམས་པ་མེད་གྱུར་ཅིག །ཅེས་ས་
དང་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད་ཅེས་བྱ་བ་འདི་ནི།
སློབ་བུ་འགས་སྐུ་གསུང་ཐུགས་རྟེན་མཎྜལ་དང་བཅས་ཕུལ་ནས། པཎ་
ཆེན་བསོད་ནམས་གྲགས་པའིརིང་ལུགས་གཞིར་བཞག་བྱས་ནས་ས་ལམ་
གྱི་རྣམ་གཞག་མདོར་བསྡུས་ཤིག་འབྲི་དགོས་ཞེས་ནན་ཏན་ཆེན་པོས་བསྐུལ་
བ་ལ་བརྟེན་ནས། ཡོངས་རྫོགས་བསྟན་པའི་གསལ་བྱེད། ངེས་པ་དོན་
གྱི་པཎྜིཏ་མཁན་ཆེན་རྡོ་རྗེ་འཆང་ཆེན་པོ་མཚན་བརྗོད་པར་དཀའ་བ་༸རྗེ་
བཙུན་བློ་བཟང་ཐབས་མཁས་རྒྱ་མཚོ་དཔལ་བཟང་པོ་དང༌། ཁྲི་ཆེན་བློ་
བཟང་བསྟན་པ་རྒྱ་མཚོ་སོགས་ཡོངས་ཀྱི་དགེ་བའི་བཤེས་གཉེན་ཆེན་པོ་
རྣམས་ཀྱི་ཞལ་སྔ་ནས་སངས་རྒྱས་དངོས་ཀྱི་རྩ་བའི་བླ་མ་རྣམས་ཀྱིས་སྤྱན་
གྱི་འབྲས་བུ་བཞིན་བསྐྱངས་ནའང་། ཆོས་མེད་སྙོམས་ལས་ཀྱི་ཁོལ་བོར་
ལུས་པ་ཡེ་ཤེས་རྒྱ་མཚོར་འབོད་པས་མཇུག་གྲུབ་པར་སྦྱར་བའི་ཡི་གེ་བ་
ནི་ཐུན་མོང་རིག་པའི་གནས་ཐམས་ཅད་ལ་བློ་གྲོས་ཀྱི་འཇུག་པ་བག་ཡངས་
སུ་རྒྱུ་བའི་གཙང་སྐོར་བ་འཕྲིན་ལས་རྒྱ་མཚོས་བགྱིས་པ་འདིས་ཀྱང་རྒྱལ་
246



ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད།
བའི་བསྟན་པ་རིན་པོ་ཆེ་ཁམས་གསུམ་སྐྱེ་འགྲོ་ཡོངས་ཀྱི་རྒྱུད་ལ་དར་ཞིང་
རྒྱས་པར་གྱུར་ཅིག། །།
247



༄༅།། ས་དང་ལམ་གྱི་རྣམ་གཞག་ཐར་པའི་གྲོང་
ཁྱེར་དུ་བགྲོད་པའི་མྱུར་ལམ་ཞེས་བྱ་བ་
བཞུགས་སོ།།
མཛད་པ་པོ།
ཕྱོགས་བཞི་ཚང་ཡེ་ཤེས་རྒྱ་མཚོ།



ལེགས་བཤད་འོད་དཀར་ཕྲེང་བ།
༄༅།། ས་དང་ལམ་གྱི་རྣམ་གཞག་ཐར་པའི་
གྲོང་ཁྱེར་དུ་བགྲོད་པའི་མྱུར་ལམ་
ཞེས་བྱ་བ་བཞུགས་སོ།།
༄༅།། ཚོགས་གཉིས་རྒྱ་མཚོ་ཆེ་ལས་ལེགས་འཁྲུངས་ཤིང་། །སྐུ་བཞིའི་
བང་རིམ་བླ་ན་མངོན་པར་མཐོ། །ཟབ་རྒྱས་ལེགས་བཤད་ཉི་ཟླའི་སྣང་བ་
རྒྱས། །ལྷ་མའི་རྣམ་འདྲེན་བདེ་ཆེན་འཁོར་ལོའི་རྒྱན། །མ་ལུས་རྒྱལ་བའི་
སོར་རྟོགས་ཡེ་ཤེས་ཁམས། །དམར་སེར་མཚན་དཔེའི་གར་གྱི་རྣམ་རོལ་
པ༑ ༑དུས་གསུམ་རྒྱལ་བ་རྒྱ་མཚོའི་ཡབ་གཅིག་དཔལ། །ལོངས་སྤྱོད་འཁོར་
ལོའི་སྣང་བ་རྒྱས་པའི་གཉེན། །དྲང་སྲོང་མཆོག་གི་རིང་ལུགས་དུས་ཀྱི་
མཐར། །དགེ་ལྡན་བསྟན་པའི་གཟི་བརྗིད་དཔལ་དུ་བསྒྲུབས། །རྒྱལ་བ་གཉིས་
པའི་གྲགས་སྙན་སྲིད་ཞིའི་དཔལ། །བློ་བཟང་གྲགས་པས་དེང་འདིར་དགེ་ལེགས་
མཛོད། །ཐེག་གསུམ་མི་སློབ་ཆོས་ཀྱི་ཕོ་བྲང་ཆེར། །བགྲོད་པའི་ས་ལམ་
རྣམ་གཞག་ཐེམ་སྐས་དཔལ། །བརྒྱུད་ལྡན་དམ་པའི་མན་ངག་བྱེད་པོས་
བསྐྲུན། །གཟུར་གནས་བློ་ལྡན་དག་ལ་གཟིགས་མོར་ཕུལ། །
དེ་ལ་འདིར་ཤེར་ཕྱིན་གྱི་མདོ་སྡེ་རིན་པོ་ཆེའི་སྦས་དོན་མངོན་རྟོགས་
ཀྱི་རིམ་པ་རྣམས་གཏན་ལ་འབེབས་བྱེད་ཀྱི་བསྟན་བཅོས་ཆེན་མོ་མངོན་པར་
རྟོགས་པའི་རྒྱན་གྱིས་བསྟན་པའི་འཇིག་རྟེན་དང་འཇིག་རྟེན་ལས་འདས་པའི་
250



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
ཡོན་ཏན་ཐམས་ཅད་ཀྱི་གཞི་དང་རྟེན་དུ་གྱུར་པའི་ས་དང་ལམ་གྱི་རྣམ་གཞག་
འཆད་པ་ལ་གཉིས།
སའི་རྣམ་གཞག་བཤད་པ་དང་། ལམ་གྱི་རྣམ་གཞག་བཤད་པའོ། །
དང་པོ་སའི་རྣམ་གཞག་བཤད་པ། དང་པོ་སའི་རྣམ་གཞག་གཤད་པ་
ལ་གཉིས། ཐེག་དམན་གྱི་སའི་རྣམ་གཞག་བཤད་པ་དང་། ཐེག་ཆེན་གྱི་
སའི་རྣམ་གཞག་བཤད་པའོ། །
དང་པོ། ཐེག་དམན་གྱི་སའི་རྣམ་གཞག་བཤད་པ།
ཐེག་དམན་གྱི་སའི་རྣམ་གཞག་བཤད་པ་ལ། མཚན་ཉིད་དང་། དབྱེ་བའོ། །
དང་པོ་ནི། རང་གི་འབྲས་བུར་གྱུར་པའི་ཡོན་ཏན་དུ་མའི་གཞི་རྟེན་
བྱེད་པའི་ལམ་ཞུགས་ཀྱི་མངོན་རྟོགས་དེ། ས་ལམ་གཉིས་སུ་ཕྱེ་བའི་སའི་
མཚན་ཉིད། གཉིས་པ་དེ་ལ་དབྱེ་ན། ཐེག་དམན་གྱི་གྱི་ས་དང་། ཐེག་
ཆེན་གྱི་ས་གཉིས། དང་པོ་ནི། རང་གི་འབྲས་བུར་གྱུར་པའི་ཡོན་ཏན་དུ་
མའི་གཞི་རྟེན་བྱེད་པའི་ཐེག་དམན་ལམ་ཞུགས་ཀྱི་མངོན་རྟོགས་དེ། ཐེག་
དམན་གྱི་སའི་མཚན་ཉིད། དེ་ལ་དབྱེ་ན། རིགས་ཀྱི་ས། བརྒྱད་པའི་ས།
མཐོང་བའི་ས། བསྲབས་པའི་ས། འདོད་ཆགས་དང་བྲལ་བའི་ས། བྱས་
པ་རྟོགས་པའི་ས། ཉན་ཐོས་ཀྱི་ས། རང་སངས་རྒྱས་ཀྱི་ས་སྟེ་བརྒྱད་ཡོད་
པའི་ཕྱིར། ཞི་བ་བགྲོད་པ་གཅིག་པུ་བའི་ཉན་ཐོས་སྦྱོར་ལམ་པའི་རྟོགས་པ་
ཆོས་ཅན། དམན་པ་ས་བརྒྱད་ཀྱི་ནང་ཚན་དུ་གྱུར་པའི་རིགས་ཀྱི་ས་ཡིན་ཏེ།
251



ལེགས་བཤད་འོད་དཀར་ཕྲེང་བ།
ཐེག་དམན་གྱི་ཡང་དག་པར་བླངས་པའི་རིགས་ལ་མི་འཁྲུལ་བའི་སོ་སོ་སྐྱེ་བོའི་
ངེས་འབྱེད་ཆ་མཐུན་གྱི་རྟོགས་པ་ཡིན་པའི་ཕྱིར། མཐར་གྱིས་པའི་འབྲས་
བུ་དང་པོ་རྒྱུན་ཞུགས་ཀྱི་འབྲས་བུ་ལ་ཞུགས་པའི་མངོན་རྟོགས་ཆོས་ཅན། དམན་
པ་ས་བརྒྱད་ཀྱི་ནང་ནས་བརྒྱད་པའི་ས་ཡིན་ཏེ། རིམ་གྱིས་པའི་དགྲ་བཅོམ་
འབྲས་གནས་ནས་ཡར་བགྲངས་པའི་གྲངས་བརྒྱད་པ་ལ་བབ་པའི་རྒྱུན་ཞུགས་
ཞུགས་པའི་མངོན་རྟོགས་ཡིན་པའི་ཕྱིར། མཐར་གྱིས་པའི་འབྲས་བུ་དང་
པོ་རྒྱུན་ཏུ་ཞུགས་པའི་རྟོགས་པ་ཆོས་ཅན། དམན་པ་ས་བརྒྱད་ཀྱི་ནང་ནས་
མཐོང་བའི་ས་ཡིན་ཏེ། མཐོང་སྤང་ཀུན་སྦྱོར་གསུམ་སྤངས་པའི་ཁྱད་པར་
དུ་བྱས་པའི་འཇིག་རྟེན་ལས་འདས་པའི་ལམ་གྱིས་གང་ཟག་ལ་བདག་མེད་པ་
དང་པོར་མཐོང་བའི་མངོན་རྟོགས་ཡིན་པའི་ཕྱིར། མཐར་གྱིས་པའི་འབྲས་
བུ་གཉིས་པ་ལན་གཅིག་ཕྱིར་འོང་བའི་རྟོགས་པ་ཆོས་ཅན། དམན་པ་ས་བརྒྱད་
ཀྱི་ནང་ནས་བསྲུབས་པའི་ས་ཡིན་ཏེ། འཇིག་རྟེན་པའི་སྒོམ་སྤངས་སུ་གྱུར་
པའི་འདོད་ཉོན་ཆེ་འབྲིང་གསུམ་ཚན་གཉིས་ལ་ཆགས་པ་དང་བྲལ་བའི་མངོན་
རྟོགས་ཡིན་པའི་ཕྱིར། མཐར་གྱིས་པའི་འབྲས་བུ་གསུམ་པ་ཕྱིར་འོང་གི་རྟོགས་
པ་ཆོས་ཅན། དམན་པ་ས་བརྒྱད་ཀྱི་ནང་ནས་འདོད་ཆགས་དང་བྲལ་བའི་
ས་ཡིན་ཏེ། འཇིག་རྟེན་པའི་སྒོམ་སྤངས་སུ་གྱུར་པའི་འདོད་ཆགས་དང་བྲལ་
བའི་མངོན་རྟོགས་ཡིན་པའི་ཕྱིར། མཐར་གྱིས་པའི་འབྲས་བུ་བཞི་པ་དགྲ་
བཅོམ་པའི་རྟོགས་པ་ཆོས་ཅན། དམན་པ་ས་བརྒྱད་ཀྱི་ནང་ནས་བྱས་པ་རྟོགས་
པའི་ས་ཡིན་ཏེ། ཁམས་གསུམ་གྱི་ཉོན་མོངས་མ་ལུས་པ་ཟད་པར་སྤངས་པའི་
252



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
རང་ལམ་གྱི་བྱ་བ་རྫོགས་པར་བྱས་པར་རྟོགས་པའི་མངོན་རྟོགས་ཡིན་པའི་
ཕྱིར། ཕྱིར་འོང་། ཕྱིར་མི་འོང་། དགྲ་བཅོམ་ཞུགས་པ་སྟེ་ཞུགས་པ་ཕྱི་མ་
གསུམ་གྱི་རྟོགས་པ་ཆོས་ཅན། དམན་པ་ས་བརྒྱད་ཀྱི་ནང་ནས་ཉན་ཐོས་ཀྱི་
ས་ཡིན་ཏེ། ཉན་ཐོས་ཀྱི་འབྲས་ཞུགས་ལྷག་མའི་མངོན་པར་རྟོགས་པ་ཡིན་
པའི་ཕྱིར། བསེ་རུ་ལྟ་བུའི་རང་སངས་རྒྱས་ཀྱི་རྟོགས་པ་མཚན་གཞི། དམན་
པ་ས་བརྒྱད་ཀྱི་ནང་ནས་རང་སངས་རྒྱས་ཀྱི་སར་མཚོན། རྟེན་འབྲེལ་ཟབ་
མོ་རྟོགས་པའི་ཐེག་པ་འབྲིང་པོའི་མངོན་རྟོགས་ཡིན་པ་ཞེས་པའོ། །སྔ་མ་བདུན་
ལ་ཡང་འདི་འདྲའི་མཚོན་སྦྱོར་གྱི་སྒོ་ནས་གཏན་ལ་དབབ་ཚུལ་ཤེས་པར་
བྱའོ། །དེ་ཡང་ཚུལ་བསྡུ་ན་གཉིས་སུ་འདུ་བ་ཡིན་ཏེ། ཉན་ཐོས་དང་རང་
སངས་རྒྱས་ཀྱི་ས་གཉིས་སུ་འདུ་བའི་ཕྱིར། རང་གི་འབྲས་བུར་གྱུར་པའི་
ཡོན་ཏན་དུ་མའི་གཞི་རྟེན་བྱེད་པའི་ཉན་ཐོས་ཀྱི་མངོན་རྟོགས། ཉན་ཐོས་ཀྱི་
སའི་མཚན་ཉིད། དེ་ལ་དབྱེ་ན། ཉན་ཐོས་སོ་སྐྱེས་ཀྱི་ས་དང་། ཉན་ཐོས་
འཕགས་པའི་ས་གཉིས། ཉན་ཐོས་སོ་སྐྱེས་ཀྱི་རྒྱུད་ཀྱིས་བསྡུས་པའི་མངོན་
རྟོགས། ཉན་ཐོས་སོ་སྐྱེས་ཀྱི་སའི་མཚན་ཉིད། ཉན་ཐོས་འཕགས་པའི་རྒྱུད་
ཀྱིས་བསྡུས་པའི་མངོན་རྟོགས། ཉན་ཐོས་འཕགས་པའི་སའི་མཚན་ཉིད།
མཚན་གཞི་དང་དབྱེ་བ་སོགས་ལམ་གྱི་སྐབས་སུ་འཆད་པར་འགྱུར་རོ། །རང་
གི་འབྲས་བུར་གྱུར་པའི་ཡོན་ཏན་དུ་མའི་གཞི་རྟེན་བྱེད་པའི་རང་རྒྱལ་ལམ་
ཞུགས་ཀྱི་མངོན་རྟོགས། རང་རྒྱལ་གྱི་སའི་མཚན་ཉིད། དེ་ལ་དབྱེ་ན། རང་
རྒྱལ་སོ་སྐྱེས་ཀྱི་ས་དང་། རང་རྒྱལ་འཕགས་པའི་ས་གཉིས་སོ། །རང་གི་
253



ལེགས་བཤད་འོད་དཀར་ཕྲེང་བ།
འབྲས་བུར་གྱུར་པའི་ཡོན་ཏན་དུ་མའི་གཞི་རྟེན་དུ་གྱུར་པའི་རང་རྒྱལ་སོ་སྐྱེས་
ཀྱི་མངོན་རྟོགས། དང་པོའི་མཚན་ཉིད། རང་གི་འབྲས་བུར་གྱུར་པའི་ཡོན་
ཏན་དུ་མའི་གཞི་རྟེན་དུ་གྱུར་པའི་རང་རྒྱལ་འཕགས་པའི་མངོན་རྟོགས། གཉིས་
པའི་མཚན་ཉིད། མཚན་གཞི་དང་དབྱེ་བ་སོགས་ལམ་གྱི་སྐབས་སུ་འཆད་
པར་འགྱུར་རོ། །གཉིས་པ་ཐེག་ཆེན་གྱི་སའི་རྣམ་གཞག་འོག་ཏུ་འཆད་དོ། །
གཉིས་པ། ལམ་གྱི་རྣམ་བཞག་བཤད་པ།
གཉིས་པ་ལམ་གྱི་རྣམ་གཞག་འཆད་པ་ལ་གཉིས། ལམ་གྱི་རྣམ་གཞག་
སྤྱིར་བསྟན་པ། ཐེག་པ་གསུམ་གྱི་ལམ་གྱི་རྣམ་གཞག་བྱེ་བྲག་ཏུ་བཤད་པའོ། །
དང་པོ། ལམ་གྱི་རྣམ་གཞག་སྤྱིར་བསྟན་པ། །
དང་པོ། ལམ་གྱི་རྣམ་གཞག་སྤྱིར་བསྟན་པ་ནི། ངེས་འབྱུང་གི་བསམ་
པ་བཅོས་མ་མ་ཡིན་པས་ཟིན་པའི་ལམ་ཞུགས་གྱི་མངོན་རྟོགས་དེ། ལམ་
གྱི་མཚན་ཉིད། ཐར་ལམ། མཁྱེན་པ། ཡེ་ཤེས། མངོན་རྟོགས་རྣམས་
དོན་གཅིག དབྱེ་ན། ལྔ་ཡོད་དེ་ཚོགས་ལམ། སྦྱོར་ལམ། མཐོང་ལམ།
སྒོམ་ལམ། མི་སློབ་ལམ་མོ། །ཆོས་མངོན་རྟོགས། ཚོགས་ལམ་གྱི་མཚན་
ཉིད། ཚོགས་ལམ། དད་པའི་ས། ཐར་པ་ཆ་མཐུན། ཆོས་མངོན་རྟོགས་
རྣམས་མིང་གི་རྣམ་གྲངས་ཡིན་ནོ། །ཚོགས་ལམ་པའི་རྒྱུད་ཀྱི་མངོན་རྟོགས་
ཆོས་ཅན། ཁྱོད་ལ་ཚོགས་ལམ་ཞེས་བརྗོད་པའི་རྒྱུ་མཚན་ཡོད་དེ། ཐར་པ་
འཐོབ་ཕྱིར་དུ་ཚོགས་གསོག་པའི་ལམ་གྱི་ཐོག་མའམ་དང་པོ་ཡིན་པས་དེ་ལྟར་
བརྗོད་པའི་ཕྱིར། ཡང་དེ་ཆོས་ཅན། ཁྱོད་ལ་དད་པའི་ས་ཞེས་བརྗོད་པའི་
254



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
རྒྱུ་མཚན་ཡོད་དེ། དད་པ། བརྩོན་འགྲུས། དྲན་པ། ཏིང་ངེ་འཛིན། ཤེས་
རབ་ལྔ་ལ་གཙོ་བོར་མཁས་པའི་གནས་སྐབས་ཀྱི་ལམ་ཡིན་པའི་རྒྱུ་མཚན་གྱིས་
དེ་ལྟར་བརྗོད་པའི་ཕྱིར། དད་སོགས་ལ་མཁས་ཚད་ཐེག་པ་རང་རང་གི་ཚོགས་
ལམ་གྱི་སྐབས་སུ་འཆད་པས་དེར་ཤེས་པར་བྱའོ། །དེ་ཆོས་ཅན། ཁྱོད་ལ་
ཐར་པ་ཆ་མཐུན་ཞེས་བརྗོད་པའི་རྒྱུ་མཚན་ཡོད་དེ། ཉོན་སྒྲིབ་སྤངས་པའི་
འགོག་བདེན་ནི་ཐར་པ་དང་། དེའི་ཕྱོགས་གཅིག་ཉོན་སྒྲིབ་ཀུན་བཏགས་སྤངས་
པའི་འགོག་བདེན་ནི་ཐར་པའི་ཆ་དང་། དེ་ཐོབ་པ་དང་རྗེས་སུ་མཐུན་པའི་
གནས་སྐབས་ཀྱི་ལམ་ཡིན་པས་ན་དེ་ལྟར་བརྗོད་པའི་ཕྱིར། ཡང་ན་ཐར་པར་
བགྲོད་པའི་ལམ་གྱི་མགོ་ཚུགས་པས་ན་ཐར་པ་ཆ་མཐུན་དང་། ཞེས་གཞུང་
ཆེན་མོ་རྣམས་ལས་ཀྱང་འབྱུང་བའི་ཕྱིར། ཡང་དེ་ཆོས་ཅན། ཁྱོད་ལ་ཆོས་
མངོན་རྟོགས་ཞེས་བརྗོད་པའི་རྒྱུ་མཚན་ཡོད་དེ། ཆོས་གསུང་རབ་ཀྱི་ཚིག་
དོན་གཙོ་བོར་ཐོས་བསམ་གྱིས་གཏན་ལ་འབེབས་པའི་གནས་སྐབས་ཀྱི་ལམ་
ཡིན་པས་ན་དེ་ལྟར་བརྗོད་པའི་ཕྱིར། དོན་མངོན་རྟོགས། སྦྱོར་ལམ་གྱི་མཚན་
ཉིད། སྦྱོར་ལམ། ངེས་འབྱེད་ཆ་མཐུན། ངེས་འབྱེད་ཡན་ལག དོན་
མངོན་རྟོགས་རྣམས་དོན་གཅིག སྦྱོར་ལམ་པའི་རྒྱུད་ཀྱི་མངོན་རྟོགས་དེ་ལ་
སྦྱོར་ལམ་ཞེས་བརྗོད་པའི་རྒྱུ་མཚན་ཡོད་དེ། ཐེག་པ་རང་རང་གི་མཐོང་ལམ་
ལ་སྦྱོར་བར་བྱེད་པས་ན་དེ་ལྟར་བརྗོད་པའི་ཕྱིར། ཡང་དེ་ལ་ངེས་འབྱེད་ཆ་
མཐུན་ཞེས་བརྗོད་པའི་རྒྱུ་མཚན་ཡོད་དེ། ངེས་འབྱེད་ནི་མཐོང་ལམ་ཡིན་
ལ༑ དེ་དང་ཆ་མཐུན་པས་ན་དེ་ལྟར་བརྗོད་པའི་ཕྱིར། ཡང་ན། མཐོང་
255



ལེགས་བཤད་འོད་དཀར་ཕྲེང་བ།
ལམ་ལ་ཕན་འདོགས་པའི་ཉེར་རྒྱུ་ཡིན་པས་ངེས་འབྱེད་ཆ་མཐུན་ཞེས་གཞུང་
ཆེན་མོ་དག་ལས་ཀྱང་འབྱུང་ངོ༌། །ཡང་དེ་ལ་ངེས་འབྱེད་ཡན་ལག་ཅེས་བརྗོད་
པའི་རྒྱུ་མཚན་ཡོད་དེ། རང་འབྲས་མཐོང་ལམ་ཐོབ་བྱེད་ཀྱི་ཡན་ལག་ཡིན་
པས་ན་དེ་ལྟར་བརྗོད་པའི་ཕྱིར། མཐོང་ལམ་ཆོས་ཅན། ཁྱོད་ལ་ངེས་འབྱེད་
ཅེས་བརྗོད་པའི་རྒྱུ་མཚན་ཡོད་དེ། མཐོང་སྤང་ལས་ངེས་པར་འབྱེད་པས་
ན་དེ་ལྟར་བརྗོད་པའི་ཕྱིར། བདེན་པ་མངོན་རྟོགས་མཐོང་ལམ་གྱི་མཚན་ཉིད།
མཐོང་ལམ་དང་། བདེན་པ་མངོན་རྟོགས་སོགས་དོན་གཅིག མཐོང་ལམ་
པའི་རྒྱུད་ཀྱི་མངོན་རྟོགས་དེ་ལ་མཐོང་ལམ་ཞེས་བརྗོད་པའི་རྒྱུ་མཚན་ཡོད་དེ།
བདེན་བཞི་མངོན་སུམ་དུ་གསར་དུ་མཐོང་བའི་གནས་སྐབས་ཀྱི་ལམ་ཡིན་པས་
ན་དེ་ལྟར་བརྗོད་པའི་ཕྱིར། དེ་ལ་བདེན་པ་མངོན་རྟོགས་ཞེས་བརྗོད་པའི་རྒྱུ་
མཚན་ཡོད་དེ། བདག་མེད་ཕྲ་རགས་མངོན་སུམ་དུ་གསར་དུ་རྟོགས་པའི་
གནས་སྐབས་ཀྱི་ལམ་ཡིན་པས་ན་དེ་ལྟར་བརྗོད་པའི་ཕྱིར། རྗེས་ལ་མངོན་
རྟོགས་སྒོམ་ལམ་གྱི་མཚན་ཉིད། སྒོམ་ལམ། རྗེས་ལ་མངོན་རྟོགས་སོགས་
དོན་གཅིག དེ་ལྟ་བུའི་མངོན་རྟོགས་ལ་སྒོམ་ལམ་ཞེས་བརྗོད་པའི་རྒྱུ་མཚན་ཡོད་
དེ༑ བདེན་པ་མངོན་སུམ་དུ་རྟོགས་ཟིན་པའི་ལམ་གྱི་རྒྱུན་སྒོམ་པར་བྱེད་པའི་གནས་
སྐབས་ཀྱི་ལམ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཉོན་སྒྲིབ་སྤངས་
པའི་མཁྱེན་པ། མི་སློབ་ལམ་གྱི་མཚན་ཉིད། མི་སློབ་ལམ། ཉོན་སྒྲིབ་སྤངས་
པའི་མཁྱེན་པ། དགྲ་བཅོམ་པའི་མཁྱེན་པ་རྣམས་དོན་གཅིག ཐེག་པ་རང་ལམ་
གྱི་འབྲས་བུ་འཐོབ་ཕྱིར་དུ་སློབ་མི་དགོས་པས་ན་དེ་ལྟར་བརྗོད་པའི་ཕྱིར།།
256



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
གཉིས་པ། ཐེག་པ་སོ་སོའི་ལམ་གྱི་རྣམ་གཞག་བྱེ་བྲག་ཏུ་བཤད་པ།
གཉིས་པ། ཐེག་པ་སོ་སོའི་ལམ་གྱི་རྣམ་གཞག་བྱེ་བྲག་ཏུ་བཤད་པ་ལ་
གསུམ། ཉན་ཐོས་ཀྱི་ལམ་བཤད་པ། རང་རྒྱལ་གྱི་ལམ་བཤད་པ། ཐེག་
ཆེན་གྱི་ལམ་བཤད་པའོ། །
དང་པོ། ཉན་ཐོས་ཀྱི་ལམ་བཤད་པ། །
དང་པོ་ཉན་ཐོས་ཀྱི་ལམ་བཤད་པ་ནི། ངེས་འབྱུང་གི་བསམ་པ་བཅོས་
མ་མ་ཡིན་པས་ཟིན་པའི་ཉན་ཐོས་ལམ་ཞུགས་ཀྱི་མངོན་རྟོགས་དེ། ཉན་
ཐོས་ཀྱི་ལམ་གྱི་མཚན་ཉིད། དབྱེ་ན་ལྔ་ཡོད། ཚོགས་ལམ། སྦྱོར་ལམ།
མཐོང་ལམ། སྒོམ་ལམ། མི་སློབ་ལམ་མོ། །
དང་པོ། ཉན་ཐོས་ཀྱི་ཚོགས་ལམ་བཤད་པ།
ཉན་ཐོས་ཀྱི་ཆོས་མངོན་རྟོགས་དེ། ཉན་ཐོས་ཀྱི་ཚོགས་ལམ་གྱི་མཚན་
ཉིད། ཉན་ཐོས་ཀྱི་ཚོགས་ལམ། ཉན་ཐོས་ཀྱི་ཐར་པ་ཆ་མཐུན། ཉན་
ཐོས་ཀྱི་དད་པའི་ས། ཉན་ཐོས་ཀྱི་ཆོས་མངོན་རྟོགས་རྣམས་མིང་གི་རྣམ་གྲངས་
སོ༑ ༑སྒྲ་བཤད་སྔར་བཤད་པ་ལྟར་རོ། །ཉན་ཐོས་ཚོགས་ལམ་པ་ཆོས་ཅན།
ཁྱོད་དད་སོགས་ཡུལ་ལྔ་ལ་མཁས་པའི་ཚད་ཡོད་དེ། དེ་ཡང་ཉན་ཐོས་ཀྱི་ཐེག་
པའི་གཞི་ལམ་འབྲས་གསུམ་ཇི་ལྟ་བ་བཞིན་སྟོན་པའི་དགེ་བའི་བཤེས་གཉེན་
ལ་བླུན་དད་དུ་མ་སོང་བར་སྐུ་གསུང་ཐུགས་ཀྱི་ཡོན་ཏན་ལ་མི་བྱེད་པའི་དད་
པ་བརྟན་པོ་ཐོབ་པ་ཞིག་དགོས་ཏེ། ཐེག་པ་རང་རང་གི་ཐོབ་བྱའི་འབྲས་བུ་
257



ལེགས་བཤད་འོད་དཀར་ཕྲེང་བ།
ཕུན་སུམ་ཚོགས་པ་དེ། རྒྱུ་མེད་རྐྱེན་མེད་ལས་བྱུང་བ་མ་ཡིན་པར་རྒྱུ་ཕུན་
སུམ་ཚོགས་པ་བརྩེ་བ་སྙིང་རྗེ་དང་། བདག་མེད་རྟོགས་པའི་ཤེས་རབ་སོགས་
སྐྱབས་འགྲོས་ཟིན་པའི་ཐབས་ཤེས་ཁྱད་པར་ཅན་ཉམས་སུ་བླངས་པ་ལས་ཐོབ་
དགོས་སྙམ་དུ་བདེན་གཉིས་ཀྱི་རྣམ་དབྱེ་ཕྱིན་ཅི་མ་ལོག་པ་ཤེས་པ་དེ་སྐབས་
འདིའི་དད་པ་ལ་མཁས་པའི་ཚད་དང་། གང་ཉམས་སུ་ལེན་པའི་ཚེ་ཐབས་
ཤེས་ཡ་མ་བྲལ་བར་ཉམས་སུ་ལེན་ཞེས་པ་དེ། སྐབས་འདིའི་བརྩོན་འགྲུས་
ལ་མཁས་པའི་ཚད་དང་། གང་ཉམས་སུ་ལེན་པའི་ཚེ་དང་པོ་ཀུན་སློང་གི་སྐབས་
སུ་སེམས་གསལ་བཏབ་པ་དེ་དྲན་པའི་རྒྱུན་བསྐྱངས་ཏེ་སྦྱོར་དངོས་མཇུག་
གསུམ་གང་གི་སྐབས་སུའང་དྲན་འདུན་དུ་རེ་བ་ཡོད་དགོས་པའི་གནད་ཡོངས་
སུ་ཤེས་པ་ནི། སྐབས་འདིའི་དྲན་པ་ལ་མཁས་པའི་ཚད་དང་། སྐྱབས་འགྲོས་
ཟིན་པའི་ཐེག་དམན་གྱི་ཏིང་ངེ་འཛིན་རྣམ་པར་གཡེང་བ་སོགས་དང་མ་འདྲེས་
པའི་སེམས་རྩེ་གཅིག་པའི་ཐབས་ཁྱད་པར་ཅན་དེ་གང་ཟག་གི་བདག་མེད་རྟོགས་
པའི་ཤེས་རབ་དང་ཡ་མ་བྲལ་བར་ཉམས་སུ་ལེན་ཤེས་པ་དེ། སྐབས་འདིའི་
ཏིང་ངེ་འཛིན་ལ་མཁས་པའི་ཚད་དང་། གང་ཟག་གི་བདག་མེད་རྟོགས་པའི་
ཤེས་རབ་དེའང་ཐབས་ཁྱད་པར་ཅན་གྱིས་ཟིན་པའི་སྒོ་ནས་ཉམས་སུ་ལེན་ཤེས་
པ་དེ། སྐབས་འདིའི་ཤེས་རབ་ལ་མཁས་པའི་ཚད་ཡིན་ཏེ། ཐེག་ཆེན་ཚོགས་
ལམ་པ་དད་སོགས་ཡུལ་ལྔ་ལ་མཁས་ཚད་བཤད་པའི་ཤུགས་ཀྱིས་ཐོན་པའི་
ཕྱིར། དབྱེ་ན། ཆུང་འབྲིང་ཆེ་གསུམ། མཚན་གཞི་རིམ་པ་ལྟར། དང་
པོར་སྐྱེས་པའི་ཚོགས་ལམ། བར་དུ་སྐྱེས་པའི་ཚོགས་ལམ། ཐ་མར་སྐྱེས་
258



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
པའི་ཚོགས་ལམ་གསུམ་རིམ་པ་ལྟར་ཆུང་ངུ་དང་འབྲིང་ཆེན་པོ་ཡིན་ནོ། །ཡང་
དེ་ལ་རྟོགས་པའི་བློ་དང་མ་རྟོགས་པའི་བློ་གཉིས། ཉན་ཐོས་ཚོགས་ལམ་པའི་
རྒྱུད་ཀྱི་བདག་མེད་དོན་སྤྱིའི་ཚུལ་གྱིས་རྟོགས་པའི་བློ་དང་པོ་དང་། དེའི་རྒྱུད་
ཀྱི་སེམས་བསྐྱེད་དང་སྙིང་རྗེ་སོགས་ཕྱི་མ་ཡིན་ནོ། །གནས་སྐབས་ཉན་ཐོས་
ཀྱི་རིགས་ངེས་པའི་གང་ཟག་དེའི་རྒྱུད་ལ་ཉན་ཐོས་ཀྱི་བྱང་ཆུབ་ཐོབ་འདོད་ཀྱི་
བློ་བཅོས་མ་མ་ཡིན་པ་ནམ་སྐྱེས་པ་ནས་རྟེན་གྱི་གང་ཟག་དེའི་རྒྱུད་ལ་ཉན་ཐོས་
ཀྱི་ཚོགས་ལམ་སྐྱེས་པ་ཡིན་ནོ། །
གཉིས་པ། ཉན་ཐོས་ཀྱི་སྦྱོར་ལམ་བཤད་པ། །
ཉན་ཐོས་ཀྱི་དོན་མངོན་རྟོགས་དེ། ཉན་ཐོས་ཀྱི་སྦྱོར་ལམ་གྱི་མཚན་
ཉིད། སྦྱོར་ལམ། ངེས་འབྱེད་ཆ་མཐུན། ངེས་འབྱེད་ཡན་ལག ཉན་
ཐོས་ཀྱི་དོན་མངོན་རྟོགས་རྣམས་མིང་གི་རྣམ་གྲངས་སོ། །སྒྲ་བཤད་གོང་
དང་རིགས་འགྲེའོ། །དེ་ལ་དབྱེ་ན། ཉན་ཐོས་ཀྱི་སྦྱོར་ལམ་དྲོད། རྩེ་མོ།
བཟོད་པ། ཆོས་མཆོག་དང་བཞི། སྦྱོར་ལམ་དང་པོ་འདི་ཆོས་ཅན། ཁྱོད་
ལ་དྲོད་ཅེས་བརྗོད་པའི་རྒྱུ་མཚན་ཡོད་དེ། ཉན་ཐོས་ཀྱི་མཐོང་ལམ་མཉམ་
བཞག་ཡེ་ཤེས་མེ་ལྟ་བུའི་ལམ་ཡིན་ལ། དེ་ལྟ་བུའི་ལམ་སྐྱེ་བའམ་ཐོབ་པའི་
སྔ་ལྟས་སུ་དྲོད་དང་མཚུངས་པའི་ལམ་ཡིན་པས་ན་དེ་ལྟར་བརྗོད་པའི་ཕྱིར།
སྦྱོར་ལམ་གཉིས་པ་འདི་ཆོས་ཅན། ཁྱོད་ལ་སྦྱོར་ལམ་རྩེ་མོ་ཞེས་བརྗོད་པའི་
རྒྱུ་མཚན་ཡོད་དེ། སྦྱོར་ལམ་དྲོད་མན་ཆད་དུ་ཁོང་ཁྲོ་ལ་སོགས་པའི་དབང་
གིས་དགེ་རྩ་གཅོད་སྲིད་པས་དགེ་བའི་རྩ་བ་གཡོ་བ་ཡིན་ལ། ཁྱོད་དེ་ལས་རབ་
259



ལེགས་བཤད་འོད་དཀར་ཕྲེང་བ།
ཏུ་གྱུར་པའི་དགེ་བའི་རྩ་བ་གཡོ་བའི་རྩེ་མོར་སོན་པས་ན་དེ་ལྟར་བརྗོད་པའི་ཕྱིར།
མཛོད་ལས། རྩེ་མོ་ཐོབ་པ་རྩ་མི་ཆད། །ཅེས་གསུངས་པའི་ཕྱིར། སྦྱོར་
ལམ་གསུམ་པ་འདི་ཆོས་ཅན། ཁྱོད་ལ་སྦྱོར་ལམ་བཟོད་པ་ཞེས་བརྗོད་པའི་
རྒྱུ་མཚན་ཡོད་དེ། ལས་ཉོན་གྱིས་ངན་འགྲོ་མེད་པའི་ཆོས་ཆེན་པོ་ལ་བཟོད་
པས་ན་དེ་ལྟར་བརྗོད་པའི་ཕྱིར་ཏེ། མཛོད་ལས། བཟོད་ཐོབ་ངན་འགྲོ་ཡོངས་
མི་གཏོང་། ཞེས་གསུངས་པའི་ཕྱིར། སྦྱོར་ལམ་བཞི་པ་འདི་ཆོས་ཅན། ཁྱོད་
ལ་སྦྱོར་ལམ་ཆོས་མཆོག་ཅེས་བརྗོད་པའི་རྒྱུ་མཚན་ཡོད་དེ། རང་འབྲས་མཐོང་
ལམ་གྱི་དངོས་རྒྱུ་བྱེད་ཅིང་འཇིག་རྟེན་པའི་ཆོས་ཐམས་ཅད་ཀྱི་མཆོག་ཡིན་
པས་ན་དེ་ལྟར་བརྗོད་པའི་ཕྱིར། དྲོད་རྩེ་མོ་བཟོད་པ་གསུམ་པོ་རེ་རེ་ལ་ཆུང་
འབྲིང་ཆེ་གསུམ་ཡོད་ལ། ཆོས་མཆོག་ལ་ཆུང་འབྲིང་ཆེ་གསུམ་གྱི་དབྱེ་བ་
མི་འཐད་དེ། དེ་ནི་སྐད་ཅིག་མའི་ཡུན་ཚད་ཅན་ཡིན་པའི་ཕྱིར། དེར་ཐལ།
མཛོད་ལས། དེ་ནི་སྐད་ཅིག་གཅིག་དེ་བཞིན། ཞེས་གསུངས་པའི་ཕྱིར། ཡང་
དེ་ལ་དབྱེ་ན་ནུས་པའི་སྒོ་ནས། ཆུང་འབྲིང་ཆེ་གསུམ་ཡོད་དེ། དང་པོར་
སྐྱེས་པའི་སྦྱོར་ལམ། བར་དུ་སྐྱེས་པའི་སྦྱོར་ལམ། ཐ་མར་སྐྱེས་པའི་སྦྱོར་
ལམ་གསུམ་རིམ་པ་བཞིན་ཆུང་འབྲིང་ཆེ་གསུམ་གྱི་མཚན་གཞི་ཡིན་ནོ། །སྐྱེ་
ཚུལ་ནི། གནས་སྐབས་ཉན་ཐོས་སུ་རིགས་ངེས་པའི་ཉན་ཐོས་ཚོགས་ལམ་
ཆེན་པོ་ལ་གནས་པའི་ཉན་ཐོས་དེས། གང་ཟག་གི་བདག་མེད་ཕྲ་མོ་རྟོགས་
པའི་ཞི་གནས་ལ་གནས་བཞིན་པའི་ངང་ནས་གང་ཟག་གི་བདག་མེད་ལ་དམིགས་
པའི་ལྷག་མཐོང་ནམ་ཐོབ་པ་ན་ཚོགས་ལམ་པ་དེའི་རྒྱུད་ལ་ཉན་ཐོས་ཀྱི་སྦྱོར་
260



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
ལམ་སྐྱེས་པ་ཡིན་ནོ། །ས་མཚམས་ནི། ཉན་ཐོས་ཀྱི་སྦྱོར་ལམ་རང་རྒྱུད་
ལ་སྐྱེས་པ་ནས་མཐོང་ལམ་མ་སྐྱེས་ཀྱི་བར་དུ་ཡོད་དོ། །
གསུམ་པ། ཉན་ཐོས་ཀྱི་མཐོང་ལམ་བཤད་པ།
ཉན་ཐོས་ཀྱི་བདེན་པ་མངོན་རྟོགས། ཉན་ཐོས་ཀྱི་མཐོང་ལམ་གྱི་མཚན་
ཉིད། ཉན་ཐོས་ཀྱི་མཐོང་ལམ། དེའི་བདེན་པ་མངོན་རྟོགས། ཉན་ཐོས་
མཐོང་ལམ་པའི་རྒྱུད་ཀྱི་མཁྱེན་པ་རྣམས་དོན་གཅིག སྒྲ་བཤད་སྔར་དང་
རིགས་འགྲེའོ། །དེ་ལ་དབྱེ་ན། ཉན་ཐོས་ཀྱི་མཐོང་ལམ་མཉམ་བཞག་ཡེ་
ཤེས་དང་། དེའི་རྗེས་ཐོབ་ཡེ་ཤེས་གཉིས། ཡང་དེ་ལ་རྟོགས་པའི་བློ་དང་
མ་རྟོགས་པའི་བློ་གཉིས། གང་ཟག་གི་བདག་མེད་མངོན་སུམ་དུ་རྟོགས་པའི་
ཉན་ཐོས་ཀྱི་བཐོང་ལམ་ལྟ་བུ་སྔ་ཕྱི་གཉིས་ཀྱི་དང་པོ་ཡིན། ཉན་ཐོས་མཐོང་
ལམ་པའི་རྒྱུད་ཀྱི་སེམས་བསྐྱེད་དང་སྙིང་རྗེ་ལྟ་བུ་སྔ་ཕྱི་གཉིས་ཀྱི་ནང་ནས་
ཕྱི་མ་ཡིན་ནོ། །གང་ཟག་གི་བདག་མེད་ཕྲ་མོ་ལ་རྩེ་གཅིག་ཏུ་མཉམ་པར་
བཞག་པའི་ཉན་ཐོས་ཀྱི་བདེན་པ་མངོན་རྟོགས་དེ། ཉན་ཐོས་མཐོང་ལམ་མཉམ་
བཞག་ཡེ་ཤེས་ཀྱི་མཚན་ཉིད། དེ་ལ་དབྱེ་ན། ཉན་ཐོས་ཀྱི་མཐོང་ལམ་བར་
ཆད་མེད་ལམ་དང་། དེའི་མཐོང་ལམ་རྣམ་གྲོལ་ལམ། དེ་གཉིས་གང་རུང་
མ་ཡིན་པའི་ཉན་ཐོས་ཀྱི་མཐོང་ལམ་མཉམ་བཞག་ཡེ་ཤེས་དང་གསུམ། གང་
ཟག་གི་བདག་མེད་ཕྲ་མོ་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་བདེན་
པ་མངོན་རྟོགས་གང་ཞིག རང་གི་ངོས་སྐལ་གྱི་སྤང་བྱར་གྱུར་པའི་ཉོན་སྒྲིབ་
ཀུན་བཏགས་ཀྱི་དངོས་གཉེན་བྱེད་པ། ཉན་ཐོས་ཀྱི་མཐོང་ལམ་བར་ཆད་མེད་
261



ལེགས་བཤད་འོད་དཀར་ཕྲེང་བ།
ལམ་གྱི་མཚན་ཉིད། དེ་ལ་དབྱེ་ན། བཟོད་པ་བརྒྱད་ཡོད་དེ། །ཆོས་བཟོད་
བཞི་དང་། རྗེས་བཟོད་བཞི་ཡོད་པའི་ཕྱིར། དང་པོ་ཡོད་དེ། སྡུག་བསྔལ་
ཆོས་བཟོད། ཀུན་འབྱུང་ཆོས་བཟོད། འགོག་པ་ཆོས་བཟོད། ལམ་ཆོས་
བཟོད་དང་བཞི་ཡོད་པའི་ཕྱིར། གཉིས་པ་ཡོད་དེ། སྡུག་བསྔལ་རྗེས་བཟོད།
ཀུན་འབྱུང་རྗེས་བཟོད། འགོག་པ་རྗེས་བཟོད། ལམ་རྗེས་བཟོད་དང་བཞི་
ཡོད་པའི་ཕྱིར། དེ་རྣམས་ཡིན་ཁྱབ་མཉམ་ཡིན། ཉན་ཐོས་ཀྱི་མཐོང་ལམ་
བར་ཆད་མེད་ལམ་དང་། ཉན་ཐོས་ཀྱི་མཐོང་ལམ་བཟོད་པ་བརྒྱད་དོན་གཅིག
གང་ཟག་གི་བདག་མེད་ཕྲ་མོ་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་
ཀྱི་བདེན་པ་མངོན་རྟོགས་གང་ཞིག ཉན་ཐོས་ཀྱི་མཐོང་ལམ་བར་ཆད་མེད་
ལམ་གྱི་ངོས་སྐལ་གྱི་སྤང་བྱར་གྱུར་པའི་ཉོན་སྒྲིབ་ཀུན་བཏགས་སྤངས་པའི་
རྣམ་གྲོལ་ལམ་དུ་གྱུར་པའི་ཉན་ཐོས་ཀྱི་བདེན་པ་མངོན་རྟོགས། ཉན་ཐོས་
མཐོང་ལམ་རྣམ་གྲོལ་ལམ་གྱི་མཚན་ཉིད། ཡང་ན། ཉན་ཐོས་ཀྱི་མཐོང་
ལམ་བར་ཆད་མེད་ལམ་དང་མཉམ་བཞག་ཐུན་གཅིག་གིས་བསྡུས་པའི་ཉོན་
སྒྲིབ་ཀུན་བཏགས་ལས་གྲོལ་བའི་ཉན་ཐོས་ཀྱི་བདེན་པ་མངོན་རྟོགས། དེའི་
མཚན་ཉིད། དེ་ལ་དབྱེ་ན་བརྒྱད་ཡོད་དེ། ཆོས་ཤེས་བཞི་དང་། རྗེས་ཤེས་
བཞི་ཡོད་པའི་ཕྱིར། དང་པོ་ཡོད་དེ། སྡུག་བསྔལ་ཆོས་ཤེས། ཀུན་འབྱུང་
ཆོས་ཤེས། འགོག་པ་ཆོས་ཤེས། ལམ་ཆོས་ཤེས་དང་བཞི་ཡོད་པའི་ཕྱིར།
གཉིས་པ་ཡོད་དེ། སྡུག་བསྔལ་རྗེས་ཤེས། ཀུན་འབྱུང་རྗེས་ཤེས། འགོག་
པ་རྗེས་ཤེས། ལམ་རྗེས་ཤེས་དང་བཞི་ཡོད་པའི་ཕྱིར། ཤེས་པ་བརྒྱད་ཡིན་
262



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
ཁྱབ་མཉམ་ཡིན། ཉན་ཐོས་ཀྱི་མཐོང་ལམ་རྣམ་གྲོལ་ལམ་དང་། ཉན་ཐོས་
ཀྱི་མཐོང་ལམ་ཤེས་པ་བརྒྱད་དོན་གཅིག་ཡིན་ནོ། །རྗེས་ཐོབ་ཡེ་ཤེས་ལ་གནས་
པའི་བར་སྐབས་སུ་གང་ཟག་གི་བདག་མེད་ཕྲ་མོ་ལ་རྩེ་གཅིག་ཏུ་མཉམ་པར་
བཞག་པའི་ཉན་ཐོས་ཀྱི་བདེན་པ་མངོན་རྟོགས་ལྟ་བུ་དེ་གཉིས་གང་རུང་མ་ཡིན་
པའི་ཉན་ཐོས་ཀྱི་མཐོང་ལམ་མཉམ་བཞག་ཡེ་ཤེས་ཡིན་ནོ། །ཉན་ཐོས་ཀྱི་
མཐོང་ལམ་མཉམ་བཞག་ཡེ་ཤེས་མ་ཡིན་པ་ཡང་ཡིན། རང་འདྲེན་བྱེད་ཀྱི་
ཉན་ཐོས་ཀྱི་མཐོང་ལམ་རྣམ་གྲོལ་ལམ་རྫོགས་རྗེས་སུ་བྱུང་བ་ཡང་ཡིན་པའི་
གཞི་མཐུན་པར་གྱུར་པའི་ཉན་ཐོས་ཀྱི་བདེན་པ་མངོན་རྟོགས་དེ། ཉན་ཐོས་
ཀྱི་མཐོང་ལམ་རྗེས་ཐོབ་ཡེ་ཤེས་ཀྱི་མཚན་ཉིད། དབྱེ་ན། ཚད་མ་དང་ཚད་
མིན་གྱི་བློ་གཉིས། ཡང་ན། རྟོགས་པའི་བློ་དང་མ་རྟོགས་པའི་བློ་གཉིས།
དེའི་རྒྱུད་ཀྱི་གང་ཟག་གི་བདག་མེད་ཕྲ་མོ་དོན་སྤྱིའི་ཚུལ་གྱིས་རྟོགས་པའི་རྗེས་
དཔག་ཚད་མ་ལྟ་བུ་རིམ་པ་བཞིན་སྔ་ཕྱི་གཉིས་ཀྱི་དང་པོ་དང་། ཉན་ཐོས་མཐོང་
ལམ་པའི་རྒྱུད་ཀྱི་སྙིང་རྗེ་དང་སེམས་བསྐྱེད་ལྟ་བུ་སྔ་ཕྱི་གཉིས་ཀྱི་ཕྱི་མ་ཡིན་
ནོ༑ ༑གནས་སྐབས་ཉན་ཐོས་སུ་རིགས་ངེས་པའི་ཉན་ཐོས་སྦྱོར་ལམ་ཆོས་
མཆོག་པ་དེས་གང་ཟག་གི་བདག་མེད་མངོན་སུམ་དུ་གསར་དུ་ནམ་རྟོགས་
པ་ནས། རྟེན་གྱི་གང་ཟག་དེས་ཉན་ཐོས་ཀྱི་མཐོང་ལམ་ཐོབ་པར་འཇོག་
གོ༑ ༑ཉན་ཐོས་ཀྱི་སྦྱོར་ལམ་ཆོས་མཆོག་དང་། ཉན་ཐོས་ཀྱི་མཐོང་ལམ་
བར་ཆད་མེད་ལམ། ཉན་ཐོས་ཀྱི་མཐོང་ལམ་རྣམ་གྲོལ་ལམ་རྣམས་མཉམ་
བཞག་ཐུན་གཅིག་ལ་སྐྱེ་བ་ཡིན་ནོ། །བཟོད་པ་བརྒྱད་ཅིག་ཆར་དང་། ཤེས་
263



ལེགས་བཤད་འོད་དཀར་ཕྲེང་བ། །
པ་བརྒྱད་ཅིག་ཆར་དུ་སྐྱེ་བར་འདོད་པས་ཤེས་བཟོད་སྐད་ཅིག་མ་བཅུ་དྲུག་
སྐྱེ་ཐེབ་གཉིས་སུ་འདོད་དོ། །
བཞི་པ། ཉན་ཐོས་ཀྱི་སྒོམ་ལམ་བཤད་པ།
ཉན་ཐོས་ཀྱི་རྗེས་ལ་མངོན་རྟོགས་དེ། ཉན་ཐོས་སྒོམ་ལམ་གྱི་མཚན་
ཉིད། ཉན་ཐོས་ཀྱི་སྒོམ་ལམ། ཉན་ཐོས་ཀྱི་རྗེས་ལ་མངོན་རྟོགས། ཉན་
ཐོས་སྒོམ་ལམ་པའི་རྒྱུད་ཀྱི་མཁྱེན་པ་རྣམས་དོན་གཅིག སྒྲ་བཤད་གོང་དང་
རིགས་འགྲེའོ། །དེ་ལ་དབྱེ་ན། མཉམ་བཞག་ཡེ་ཤེས་དང་། རྗེས་ཐོབ་ཡེ་
ཤེས་གཉིས། གང་ཟག་གི་བདག་མེད་ཕྲ་མོ་ལ་རྩེ་གཅིག་ཏུ་མཉམ་པར་བཞག་
པའི་ཉན་ཐོས་ཀྱི་རྗེས་ལ་མངོན་རྟོགས་དེ། ཉན་ཐོས་ཀྱི་སྒོམ་ལམ་མཉམ་བཞག་
ཡེ་ཤེས་ཀྱི་མཚན་ཉིད། དེ་ལ་དབྱེ་ན་གསུམ། ཉན་ཐོས་ཀྱི་སྒོམ་ལམ་བར་
ཆད་མེད་ལམ་དང་། དེའི་རྣམ་གྲོལ་ལམ། དེ་གཉིས་གང་རུང་མ་ཡིན་པའི་
ཉན་ཐོས་ཀྱི་སྒོམ་ལམ་མཉམ་བཞག་ཡེ་ཤེས་སོ། །ཉན་ཐོས་ཀྱི་སྒོམ་ལམ་ཆེ་
འབྲིང་ཆུང་གསུམ་སྐོར་དགུ་པོ་རེ་རེ་ལ་ཉན་ཐོས་ཀྱི་སྒོམ་ལམ་བར་ཆད་མེད་
ལམ་སོགས་གསུམ་གསུམ་ཡོད་དོ། །བདག་མེད་ཕྲ་མོ་ལ་རྩེ་གཅིག་ཏུ་མཉམ་
པར་བཞག་པའི་ཉན་ཐོས་ཀྱིས་རྗེས་ལ་མངོན་རྟོགས་གང་ཞིག རང་གི་ངོས་
སྐལ་གྱི་སྤང་བྱར་གྱུར་པའི་སྒོམ་སྤང་ཉོན་སྒྲིབ་ཀྱི་དངོས་གཉེན་དུ་གྱུར་པའི་
ཉན་ཐོས་ཀྱི་རྗེས་ལ་མངོན་རྟོགས། ཉན་ཐོས་ཀྱི་སྒོམ་ལམ་བར་ཆད་མེད་ལམ་
གྱི་མཚན་ཉིད། དབྱེ་ན་ཁམས་གསུམ་ས་དགུའི་སྒོམ་སྤང་ཉོན་མོངས་ཆེ་འབྲིང་
སོགས་སྐོར་དགུ་དགུ་བརྒྱད་ཅུ་རྩ་གཅིག་དངོས་སུ་སྤོང་བྱེད་ཉན་ཐོས་ཀྱི་སྒོམ་
264



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
ལམ་བར་ཆད་མེད་ལམ་བརྒྱད་ཅུ་རྩ་གཅིག་ཡོད་དོ། །རང་ཡུལ་དུ་གྱུར་པའི་
བདག་མེད་ཕྲ་མོ་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་རྗེས་ལ་
མངོན་རྟོགས་གང་ཞིག རང་འཐོབ་བྱེད་ཀྱི་བར་ཆད་མེད་ལམ་གྱི་ངོས་སྐལ་
གྱི་སྤང་བྱ་སྒོམ་སྤང་ཉོན་མོངས་སྤངས་པའི་ཉན་ཐོས་ཀྱི་རྗེས་ལ་མངོན་རྟོགས་
དེ༑ ཉན་ཐོས་ཀྱི་སྒོམ་ལམ་རྣམ་གྲོལ་ལམ་གྱི་མཚན་ཉིད། དབྱེ་ན། ཆུང་
འབྲིང་སོགས་སྒོམ་ལམ་རྣམ་གྲོལ་ལམ་བརྒྱད་ཅུ་ཡོད་དོ། །འདོད་པའི་སས་
བསྡུས་ཀྱི་སྤང་བྱ་སྒོམ་སྤང་ལ་རྩ་བའི་དབྱེ་བ་གསུམ་ཡོད་དེ། སྒོམ་སྤང་ཆེན་
པོ༑ འབྲིང་། ཆུང་ངུའོ། །ཡན་ལག་གི་སྒོ་ནས་དབྱེ་ན། ཆེན་པོའི་ཆེན་པོ།
ཆེན་པོའི་འབྲིང་། ཆེན་པོའི་ཆུང་ངུ། འབྲིང་གི་ཆེན་པོ། འབྲིང་གི་འབྲིང་།
འབྲིང་གི་ཆུང་ངུ་། ཆུང་ངུའི་ཆེན་པོ། ཆུང་ངུའི་འབྲིང་། ཆུང་ངུའི་ཆུང་
ངུ་དང་དགུ་ཡོད་པའི་ཕྱིར། དེ་བཞིན་དུ་བསམ་གཏན་དང་པོ། གཉིས་པ།
གསུམ་པ། བཞི་པ། ནམ་མཁའ་མཐའ་ཡས། རྣམ་ཤེས་མཐའ་ཡས། ཅི་
ཡང་མེད། སྲིད་རྩེ་སྟེ་བསྡོམས་པའི་སྒོམ་སྤང་ཉོན་མོངས་བརྒྱད་ཅུ་རྩ་གཅིག་
ཡོད་ལ། དེ་ཡོད་ན། སྤོང་བྱེད་སྒོམ་ལམ་བར་ཆད་མེད་ལམ་དང་སྤངས་
པའི་རྣམ་གྲོལ་ལམ་ཡང་གྲངས་བཞིན་དུ་འདོད་དགོས་པའི་ཕྱིར། དེར་ཐལ།
ཡུམ་དོན་གསལ་བའི་སྒྲོན་མེ་ལས། སྒོམ་སྤང་སྤོང་བྱེད་ཀྱི་བར་ཆད་མེད་
ལམ་བརྒྱད་ཅུ་རྩ་གཅིག་རྣམས་སུ་ཡོད་པའི་ཕྱིར། ཞེས་དང་། ཁམས་གསུམ་
ས་དགུའི་སྒོམ་སྤང་བརྒྱད་ཅུ་རྩ་གཅིག་སྤོང་བའི་བར་ཆད་མེད་ལམ་ཡོད་པའི་
ཕྱིར། ཞེས་གསུངས་པའི་ཕྱིར། དེས་ན་སྒོམ་སྤང་ཉོན་མོངས་ཆེན་པོའི་
265



ལེགས་བཤད་འོད་དཀར་ཕྲེང་བ།
ཆེན་པོ་དང་། སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་གཉིས་སྤང་
གཉེན་དུ་སྦྱར་དགོས་ཏེ། སྤང་བྱ་ཆེ་རིམ་ནས་འགག་པ་དང་། གཉེན་པོ་
ཆུང་རིམ་ནས་སྐྱེ་བ་ལུགས་དང་མཐུན་པའི་ཕྱིར། ཉན་ཐོས་ཀྱི་སྒོམ་ལམ་
བར་ཆད་མེད་ལམ་དང་། དེའི་སྒོམ་ལམ་རྣམ་གྲོལ་ལམ་གང་རུང་མ་ཡིན་
པའི་གང་ཟག་གི་བདག་མེད་ཕྲ་མོ་ལ་རྩེ་གཅིག་ཏུ་མཉམ་པར་བཞག་པའི་ཉན་
ཐོས་ཀྱི་རྗེས་ལ་མངོན་རྟོགས་དེ། ཉན་ཐོས་ཀྱི་སྒོམ་ལམ་བར་ཆད་མེད་ལམ་
དང་རྣམ་གྲོལ་ལམ་གང་རུང་མ་ཡིན་པའི་ཉན་ཐོས་ཀྱི་སྒོམ་ལམ་མཉམ་བཞག་
ཡེ་ཤེས་ཀྱི་མཚན་ཉིད། རང་འདྲེན་བྱེད་ཀྱི་ཉན་ཐོས་ཀྱི་སྒོམ་ལམ་རྣམ་གྲོལ་
ལམ་རྫོགས་རྗེས་བྱུང་བ་ཡང་ཡིན། ཉན་ཐོས་ཀྱི་སྒོམ་ལམ་མཉམ་བཞག་
ཡེ་ཤེས་མ་ཡིན་པ་ཡང་ཡིན་པའི་གཞི་མཐུན་པར་གྱུར་པའི་ཉན་ཐོས་ཀྱི་རྗེས་
ལ་མངོན་རྟོགས། ཉན་ཐོས་ཀྱི་སྒོམ་ལམ་རྗེས་ཐོབ་ཡེ་ཤེས་ཀྱི་མཚན་ཉིད།
དབྱེ་ན། ཚད་མ་དང་ཚད་མིན་གྱི་བློ་གཉིས། ཡང་ན། རྟོགས་པའི་བློ་
དང་མ་རྟོགས་པའི་བློ་གཉིས་ཡོད། མཚན་གཞི་གོང་དང་རིགས་
འགྲེའོ། །གནས་སྐབས་ཉན་ཐོས་སུ་རིགས་ངེས་པའི་ཉན་ཐོས་མཐོང་ལམ་
པ་དེས་བདག་མེད་ཕྲ་མོ་རྟོགས་ཟིན་གོམས་པ་ལ་བརྟེན་ནས་ཉོན་སྒྲིབ་ཆེན་
པོའི་ཆེན་པོའི་དངོས་གཉེན་རང་རྒྱུད་ལ་ནམ་སྐྱེས་པ་ནས། དེས་ཉན་ཐོས་
ཀྱི་སྒོམ་ལམ་ཐོབ་པར་འཇོག་པའི་ཕྱིར།
ལྔ་པ། ཉན་ཐོས་ཀྱི་མི་སློབ་ལམ་བཤད་པ།
ཉན་ཐོས་རང་ལམ་གྱི་བྱ་བ་མཐར་ཕྱིན་པའི་ཉན་ཐོས་ཀྱི་མངོན་རྟོགས།
266



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
ཉན་ཐོས་ཀྱི་མི་སློབ་ལམ་གྱི་མཚན་ཉིད། དེ་ལ་དབྱེ་ན། སྤང་བྱ་ཅིག་ཆར་
བའི་ཉན་ཐོས་དགྲ་བཅོམ་པའི་མངོན་རྟོགས་དང་། སྤང་བྱ་རིམ་གྱིས་པའི་
ཉན་ཐོས་དགྲ་བཅོམ་པའི་མངོན་རྟོགས་གཉིས། མཚན་གཞི་རིམ་པ་ལྟར། ཞི་
རགས་རྣམ་ཅན་གྱི་འཇིག་རྟེན་པའི་སྒོམ་ལམ་བར་ཆད་མེད་ལམ་གྱིས་རང་
གི་ངོས་སྐལ་གྱི་སྤང་བྱར་གྱུར་པའི་འཇིག་རྟེན་པའི་སྒོམ་སྤང་ཉོན་མོངས་ལ་
ཆགས་བྲལ་བྱས་པ་སྔོན་དུ་བཏང་ནས། དེའི་རྗེས་སུ་འཇིག་རྟེན་ལས་འདས་
པའི་སྒོམ་ལམ་བར་ཆད་མེད་ལམ་གྱིས་ཁམས་གསུམ་གྱི་སྒོམ་སྤང་ཉོན་མོངས་
གསུམ་གྱི་ས་བོན་ཅིག་ཆར་སྤངས་པའི་ཉན་ཐོས་དགྲ་བཅོམ་པའི་རྒྱུད་ཀྱི་མངོན་
རྟོགས། དང་པོ་དང་། འཇིག་རྟེན་པའི་སྒོམ་ལམ་བར་ཆད་མེད་ལམ་གྱིས་
རང་གི་ངོས་སྐལ་གྱི་འཇིག་རྟེན་པའི་སྒོམ་སྤང་ཉོན་མོངས་ལ་ཆགས་བྲལ་བྱས་
པ་སྔོན་དུ་མ་བཏང་བར་བསམ་གཏན་དང་པོའི་ཉེར་བསྡོགས་མི་ལྕོགས་མེད་
པ་ལ་བརྟེན་ནས་སྒོམ་སྤང་ཉོན་མོངས་གཉིས་ཀྱི་ས་བོན་ཅིག་ཆར་སྤངས་པའི་
ཉན་ཐོས་དགྲ་བཅོམ་པའི་མངོན་རྟོགས་གཉིས་པའོ། །ཡང་ན། ཉན་ཐོས་
དགྲ་བཅོམ་རྒྱན་ཅན་གྱི་མངོན་རྟོགས་དང་། ཉན་ཐོས་དགྲ་བཅོམ་རྒྱན་མེད་
ཀྱི་མངོན་རྟོགས་གཉིས། མཚན་གཞི་རིམ་པ་ལྟར། ཉོན་མོངས་པ་དང་།
སྙོམས་འཇུག་གི་སྒྲིབ་པ་གཉིས་ཀའི་ཆ་ལས་རྣམ་པར་གྲོལ་བའི་མངོན་རྟོགས་
ལྟ་བུ་དང་པོ་དང་། ཉོན་མོངས་པའི་སྒྲིབ་པ་ཙམ་ལས་གྲོལ་བའི་ཉན་ཐོས་ཀྱི་
མི་སློབ་ལམ་ལྟ་བུ་གཉིས་པ་ཡིན་ནོ། །དེ་གཉིས་ལ་རིམ་པ་ལྟར། གཉིས་ཀའི་
ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་དང་། ཤེས་རབ་རྐྱང་པའི་
ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་པ་ཞེས་བྱའོ། ། །
267



-
-
-
-
-
ལེགས་བཤད་འོད་དཀར་ཕྲེང་བ།
གཉིས་པ། རང་རྒྱལ་གྱི་ལམ་གྱི་རྣམ་གཞག་བཤད་པ།
གཉིས་པ་རང་རྒྱལ་གྱི་ལམ་གྱི་རྣམ་གཞག་བཤད་པ་ནི། ངེས་འབྱུང་
གི་བསམ་པ་བཅོས་མ་མ་ཡིན་པས་ཟིན་པའི་རང་རྒྱལ་ལམ་ཞུགས་ཀྱི་མངོན་རྟོགས་
དེ༑ རང་རྒྱལ་གྱི་ལམ་གྱི་མཚན་ཉིད། དབྱེ་ན། རང་རྒྱལ་གྱི་ཚོགས་ལམ།
སྦྱོར་ལམ། མཐོང་ལམ། སྒོམ་ལམ། མི་སློབ་ལམ་དང་ལྔ་ཡོད་དོ། །
དང་པོ། རང་རྒྱལ་གྱི་ཚོགས་ལམ་བཤད་པ།
རང་རྒྱལ་གྱི་ཆོས་མངོན་རྟོགས། རང་རྒྱལ་གྱི་ཚོགས་ལམ་གྱི་མཚན་
ཉིད། རང་རྒྱལ་གྱི་ཚོགས་ལམ། དེའི་ཐར་པ་ཆ་མཐུན། རང་རྒྱལ་ཚོགས་
ལམ་པའི་མངོན་རྟོགས་རྣམས་མིང་གི་རྣམ་གྲངས་ཡིན་ནོ། སྒྲ་བཤད་གོང་
དང་རིགས་འགྲེའོ། །དབྱེ་བ་མཚན་གཞི་སོགས་ཕལ་ཆེར་ཉན་ཐོས་ཀྱི་སྐབས་
དང་རིགས་འགྲེའོ། །ཁྱད་པར་ནི། རྟོགས་པའི་བློའི་མཚན་གཞི་ནི། དེའི་
རྒྱུད་ཀྱི་གཟུང་འཛིན་གཉིས་སྟོང་དོན་སྤྱིའི་ཚུལ་གྱིས་རྟོགས་པའི་བློ་ལྟ་བུ་ལ་
བྱེད་དོ། །གནས་སྐབས་རང་རྒྱལ་དུ་རིགས་ངེས་པའི་གང་ཟག་དེའི་རྒྱུད་ལ་
རང་རྒྱལ་གྱི་བྱང་ཆུབ་ཐོབ་འདོད་ཀྱི་བློ་ལ་བཅོས་མིན་གྱི་མྱོང་བ་ནམ་ཐོན་པ་
ནས་རང་རྒྱལ་གྱི་ཚོགས་ལམ་ཐོབ་པར་འཇོག་པ་ཡིན་ནོ། །
གཉིས་པ། རང་རྒྱལ་གྱི་སྦྱོར་ལམ་བཤད་པ།
རང་རྒྱལ་གྱི་དོན་མངོན་རྟོགས། རང་རྒྱལ་གྱི་སྦྱོར་ལམ་གྱི་མཚན་
ཉིད། རང་རྒྱལ་གྱི་དོན་མངོན་རྟོགས། རང་རྒྱལ་གྱི་སྦྱོར་ལམ། རང་
རྒྱལ་གྱི་ངེས་འབྱེད་ཡན་ལག་རྣམས་མིང་གི་རྣམ་གྲངས་དང་། དབྱེ་བ་མཚན་
268



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
གཞི་དང་བཅས་པ་ཕལ་ཆེར་ཉན་ཐོས་ཀྱི་སྐབས་སུ་བཤད་པ་ལྟར་ལ། ཁྱད་
པར་ནི། ཚོགས་ལམ་གྱི་སྐབས་ལྟར་རོ། །གནས་སྐབས་རང་རྒྱལ་དུ་རིགས་
ངེས་པའི་རང་རྒྱལ་ཚོགས་ལམ་ཆེན་པོ་བ་དེས། གཟུང་འཛིན་གཉིས་སྟོང་
རྟོགས་པའི་ཞི་གནས་ལ་གནས་བཞིན་པའི་ངང་ནས་གཟུང་འཛིན་གཉིས་སྟོང་
ལ་དམིགས་པའི་ལྷག་མཐོང་ནམ་ཐོབ་པ་ན་རང་རྒྱལ་གྱི་སྦྱོར་ལམ་ཐོབ་པ་ཡིན་
ནོ༑ ༑ས་མཚམས་ནི། རང་རྒྱལ་སྦྱོར་ལམ་ཐོབ་པ་ནས། རང་རྒྱལ་གྱི་
མཐོང་ལམ་མ་ཐོབ་པའི་བར་ན་ཡོད་དོ། །
གསུམ་པ། རང་རྒྱལ་གྱི་མཐོང་ལམ་བཤད་པ། །
རང་རྒྱལ་གྱི་བདེན་པ་མངོན་རྟོགས། རང་རྒྱལ་གྱི་མཐོང་ལམ་གྱི་མཚན་
ཉིད། རང་རྒྱལ་གྱི་མཐོང་ལམ། རང་རྒྱལ་གྱི་བདེན་པ་མངོན་རྟོགས་སོགས་
མིང་གི་རྣམ་གྲངས་ཡིན་ནོ། །དབྱེ་ན། རང་རྒྱལ་གྱི་མཐོང་ལམ་མཉམ་བཞག་
ཡེ་ཤེས་དང་། རྗེས་ཐོབ་ཡེ་ཤེས་གཉིས་ཡོད་ལ། གཟུང་འཛིན་རྫས་གཞན་
གྱིས་སྟོང་པའི་སྟོང་ཉིད་ལ་རྩེ་གཅིག་དུ་མཉམ་པར་བཞག་པའི་རང་རྒྱལ་གྱི་
བདེན་པ་མངོན་རྟོགས་དེ། རང་རྒྱལ་གྱིམཐོང་ལམ་མཉམ་བཞག་ཡེ་ཤེས་
ཀྱི་མཚན་ཉིད། དབྱེ་ན། རང་རྒྱལ་གྱི་མཐོང་ལམ་བར་ཆད་མེད་ལམ་དང་།
དེའི་རྣམ་གྲོལ་ལམ། དེ་གཉིས་གང་རུང་མ་ཡིན་པའི་རང་རྒྱལ་གྱི་མཐོང་ལམ་
མཉམ་བཞག་ཡེ་ཤེས་དང་གསུམ། གཟུང་འཛིན་གཉིས་སྟོང་ལ་རྩེ་གཅིག་
ཏུ་མཉམ་པར་བཞག་པའི་རང་རྒྱལ་གྱི་མཐོང་ལམ་མཉམ་བཞག་ཡེ་ཤེས་གང་
ཞིག རང་གི་ངོས་སྐལ་གྱི་སྤང་བྱར་གྱུར་པའི་གཟུང་འཛིན་རྫ༨ ་་གཞན་དུ་
269



ལེགས་བཤད་འོད་དཀར་ཕྲེང་བ།
གྲུབ་པར་འཛིན་པའི་འཛིན་པ་ཀུན་བཏགས་ཀྱི་དངོས་གཉེན་བྱེད་པ། རང་
རྒྱལ་མཐོང་ལམ་བར་ཆད་མེད་ལམ་གྱི་མཚན་ཉིད། དབྱེ་བ་སོགས་གཞན་
རྣམས་རིགས་འགྲེའོ། །
བཞི་པ། རང་རྒྱལ་གྱི་སྒོམ་ལམ་བཤད་པ།
རང་རྒྱལ་གྱི་རྗེས་ལ་མངོན་རྟོགས། རང་རྒྱལ་གྱི་སྒོམ་ལམ་གྱིས་མཚན་
ཉིད། རང་རྒྱལ་གྱི་སྒོམ་ལམ། རང་རྒྱལ་གྱི་རྗེས་ལ་མངོན་རྟོགས་སོགས་
མིང་གི་རྣམ་གྲངས་ཡིན་ནོ། །དབྱེ་བ་སོགས་རིགས་འགྲེའོ། །
ལྔ་པ། རང་རྒྱལ་གྱི་མི་སློབ་ལམ་བཤད་པ།
རང་རྒྱལ་རང་ལམ་གྱི་བྱ་བ་མཐར་ཕྱིན་པའི་རང་རྒྱལ་གྱི་མངོན་རྟོགས་
དེ༑ རང་རྒྱལ་གྱི་མི་སློབ་ལམ་གྱི་མཚན་ཉིད། གཞན་རྣམས་རིགས་
འགྲེའོ། །རང་རྒྱལ་གྱི་ཡེ་ཤེས་དེ། ཉན་ཐོས་ཀྱི་ཡེ་ཤེས་ལས་ཁྱད་པར་དུ་
འཕགས་ཚུལ་ལ་བདུན་ཡོད་དེ། རིགས། ལམ། ཡང་དག་པར་འགྲུབ་པ།
ཚོགས་བསག་ཚུལ། གནས་ཚུལ། རྒྱུ་ཚུལ། སྒྲ་བཤད་པའོ། །དང་པོ་ཁྱད་
པར་གསུམ་དང་ལྡན་པའི་ཕྱིར་ཏེ། རང་བཞིན་གྱི་ཉོན་མོངས་པ་ཤས་ཆུང་
བས་འདུ་འཛི་ལ་མི་དགའ་ཞིང་གཅིག་པུར་གནས་པ་ལ་དགའ་བ་དང་། བྱང་
སེམས་ལ་ལྟོས་ན་སྙིང་རྗེ་ཆུང་བས་གཞན་དོན་རྒྱ་ཆེན་མི་བྱེད་པར་རང་དོན་
སྒྲུབ་པ་ལ་དགའ་བ་དང་། རང་བཞིན་གྱིས་དབང་པོ་འབྲིང་ཡིན་ཞིང་ང་རྒྱལ་
ཤས་ཆེ་བས་འགྲན་ཟླ་མེད་པར་བྱང་ཆུབ་སྒྲུབ་ཅིང་སྲིད་པ་ཐ་མའི་ཚེ་གཞན་
གྱིས་བསྟན་པ་ལ་མི་ལྟོས་པར་རང་བྱུང་གི་ཡེ་ཤེས་མངོན་དུ་བྱེད་པའི་ཁྱད་པར་
270



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
དང་ལྡན་པའི་ཕྱིར། ཁྱད་པར་དང་པོ་བསེ་རུ་ལྟ་བུའི་རང་རྒྱལ་ཁོ་ན་ལ་སྦྱོར་
དགོས་ཏེ། གསེར་ཕྲེང་ལས། འོན་ཀྱང་གཅིག་པུ་ལ་དགའ་བ་ནི་ཚོགས་སྤྱོད་
ལ་དོར་རོ། །ཞེས་གསུངས་པའི་ཕྱིར། །
གཉིས་པ་ལམ་ལ་གསུམ་ཡོད་དེ། ཚོགས་ལམ་གྱི་སྐབས་སུ་ཚོགས་
བསགས་ནས་རང་སངས་རྒྱ་བ་གཅིག་དང་། སྦྱོར་ལམ་བཟོད་པ་མན་ཆད་
དུ་ཚོགས་བསགས་ནས་རང་སངས་རྒྱ་བ་གཅིག་དང་། འབྲས་བུ་དང་པོ་གཉིས་
གང་རུང་མན་ཆད་ལ་ཚོགས་བསགས་ནས་རང་སངས་རྒྱ་བ་གཅིག་དང་
གསུམ་ཡོད་པའི་ཕྱིར། །
དང་པོ་གྲུབ་སྟེ། རང་རྒྱལ་གྱི་རིགས་ཅན་གཅིག་ཚོགས་ལམ་གྱི་སྐབས་
སུ་བསྐལ་ཆེན་བརྒྱའི་ཚོགས་དང་། ཕུང་པོ་དང་། ཁམས་དང་། སྐྱེ་མཆེད་
དང་། བདེན་པ་དང་། རྟེན་འབྲེལ་དང་། གནས་དང་གནས་མིན་པའི་
མཁས་བྱའི་དངོས་པོ་དྲུག་ལ་མཁས་པར་བྱས་ནས་སྐྱེ་བ་གཅིག་ཐོག་གི་སྐབས་
སུ་འཆི་ཁར་སངས་རྒྱས་དང་ཉན་ཐོས་མེད་པའི་ཞིང་ཁམས་སྟོང་པར་སྐྱེ་བར་
གྱུར་ཅིག སྲིད་པ་ཐ་མའི་ཚེ་གཞན་གྱིས་བསྟན་པ་ལ་མི་ལྟོས་པར་རང་གི་བྱང་
ཆུབ་མངོན་དུ་བྱེད་པར་གྱུར་ཅིག སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་གདུལ་
བྱ་ལ་ཆོས་སྟོན་པར་གྱུར་ཅིག་ཅེས་སྨོན་ལམ་གསུམ་བཏབ་ནས་བསེ་རུ་ལྟ་བུར་
འགྱུར་བའི་ཕྱིར་ཏེ། གསེར་ཕྲེང་ལས། འདི་ནི་བསེ་རུ་ལྟ་བུའི་ལམ་མོ། །ཞེས་
གསུངས་པའི་ཕྱིར།
གཉིས་པ་གྲུབ་སྟེ། སྦྱོར་ལམ་བཟོད་པ་མན་ཆད་དུ་རང་རྒྱལ་དབང་
271



ལེགས་བཤད་འོད་དཀར་ཕྲེང་བ།
འབྲིང་གིས་བསྐལ་བརྒྱར་ཚོགས་བསགས་ནས་སྐྱེ་བ་གཅིག་ཐོག་གི་སྐབས་སུ་
སྨོན་ལམ་གསུམ་བྱེད་ཅིང་དེ་ལྟར་འགྲུབ་པའི་ཚོགས་སྤྱོད་པ་ཆེན་པོ་ཡོད་པའི་
ཕྱིར། དེར་ཐལ། གསེར་ཕྲེང་ལས། སའི་དངོས་གཞིར་བཟོད་པ་འདི་ལ་
གསལ་ཁ་མེད་ཀྱང་བླ་མ་རྣམས་བཟོད་འབྲིང་མན་ཆད་བསྐྱེད་པ་ལ་བཞེད་དེ།
ཞེས་གསུངས་པའི་ཕྱིར།
གསུམ་པ་གྲུབ་སྟེ། རང་རྒྱལ་དབང་རྟུལ་གྱི་འབྲས་བུ་དང་པོ་གཉིས་
གང་རུང་ཡན་ཆད་དུ་ཚོགས་བསགས་ནས་སྐྱེ་བ་གཅིག་ཐོག་གི་སྐབས་སུ་སྨོན་
ལམ་བྱེད་ཅིང་། དེ་ལྟར་འགྲུབ་པའི་ཚོགས་སྤྱོད་པ་ཆུང་ངུ་ཡོད་པའི་ཕྱིར། །
དེར་ཐལ། གསེར་ཕྲེང་ལས། འདི་ལ་བོད་རྣམས་རིམ་པ་ལྟར་དབང་པོ་
འབྲིང་གི་འབྲིང་དང་འབྲིང་གི་རྟུལ་བོ་དང་། ཚོགས་སྤྱོད་ཆེ་ཆུང་གི་ཐ་སྙད་
བྱེད་དོ། །བསྟན་བཅོས་ལས་ནི། སྦྱོར་ལམ་སྔོན་དུ་བཏང་ཞིང་འབྲས་བུ་
སྔོན་དུ་མ་བཏང་བའི་ཚོགས་སྤྱོད་དང་། དེ་གཉིས་ཀ་སྔོན་དུ་བཏང་བའི་ཚོགས་
སྤྱོད་ཅེས་འབྱུང་སྟེ། ཞེས་གསུངས་པའི་ཕྱིར། དེས་ན། བསེ་རུ་ལྟ་བུ་
དང་། ཚོགས་སྤྱོད་ཆེ་བ་དང་། ཚོགས་སྤྱོད་ཆུང་ངུ་གསུམ་གྱི་ལམ་གྱི་ཁྱད་
པར་ཡོད་དེ། བསེ་རུས་སྦྱོར་ལམ་སྔོན་དུ་མི་གཏོང་། གཉིས་པའི་སྦྱོར་ལམ་
སྔོན་དུ་གཏོང་བ་དང་། གསུམ་པས་འབྲས་བུ་དང་པོ་གཉིས་སྔོན་དུ་གཏོང་
བ་དེ་ཡིན་པའི་ཕྱིར། རྒྱས་པར་ཀུན་བཏུས་རྩ་འགྲེལ་ལས་ཤེས་པར་བྱའོ། །
གསུམ་པ་གྲུབ་སྟེ། ལམ་གསུམ་གྱི་སྐབས་ཀྱི་སྨོན་པ་ལྟར་འགྲུབ་པ་ཡོད་
ཅིང་། བསེ་རུ་ལྟ་བུ་ཡང་ཚེ་གཅིག་ལ་སྦྱོར་ལམ་མཐོང་ལམ་སྒོམ་ལམ་མི་
272



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
སློབ་ལམ་བཞི་བགྲོད་ཀྱང་སྟན་གཅིག་ལ་མཛོད་པ་ལྟར་བགྲོད་པ་མི་བཞེད་པའི་
ཕྱིར། དེར་ཐལ། གསེར་ཕྲེང་ལས། ཚེ་འཕོས་པའི་ཕྱི་མ་དེ་ཉིད་ལ་ལམ་
ལྷག་མ་བཞི་སྐྱེད་པར་བཞེད་ཀྱི། མཛོད་ལྟར་གདན་ཐོག་གཅིག་ལ་ངེས་པར་
བསྐྱེད་པར་མི་འདོད་དོ། །ཞེས་གསུངས་པའི་ཕྱིར། །
བཞི་པ་གྲུབ་སྟེ། བསེ་རུ་ལྟ་བུའི་རང་རྒྱལ་གྱིས་ཚོགས་ལམ་དུ་བསྐལ་
ཆེན་བརྒྱར་ཚོགས་བསགས་པའི་ཕྱིར་ཏེ། མཛོད་ལས། བསེ་རུ་བསྐལ་
བ་བརྒྱ་ཡིས་རྒྱུས། །ཞེས་གསུངས་པའི་ཕྱིར་དང་། དྲིན་ལན་བསབས་པ་
ལས། རང་སངས་རྒྱས་རྣམས་ནི་བསྐལ་བ་ཆེན་པོ་བརྒྱས་ཚར་ཕྱིན་པར་
འགྱུར་རོ། །ཞེས་གསུངས་པའི་ཕྱིར། རང་རྒྱལ་ལ་རིགས་ངེས་མ་ངེས་
ཀྱི་ཁྱད་པར་ཡོད་དེ། བསེ་རུ་ལྟ་བུ་རིགས་ངེས་དང༌། ཚོགས་སྤྱོད་གཉིས་
མ་ངེས་པ་ཡིན་པའི་ཕྱིར་ཏེ། གསེར་ཕྲེང་ལས། དེ་ཡང་དང་པོ་རིགས་
ངེས་པ་དང་། ཕྱི་མ་གཉིས་མ་ངེས་པ། ཞེས་སོགས་གསུངས་པའི་ཕྱིར། །
ལྔ་པ་གྲུབ་སྟེ། ཐུགས་ཆོས་ཟབ་མོ་སོ་སོར་རྟོགས་ཤིང་ཡིད་ལ་བྱེད་
པ་གསུམ་ཀ་ལ་འདྲ་ཞིང་ལུས་བསེ་རུ་ལྟར་གཅིག་པུར་གནས་པ་དང་། ཚོགས་
སྤྱོད་གཉིས་ཚོགས་དང་བཅས་པར་གནས་པའི་ཕྱིར། དྲུག་པ་གྲུབ་སྟེ། དེ་
དག་ཐམས་ཅད་གྲོང་ངམ་གྲོང་རྡལ་གང་དུ་གནས་ཀྱང་ལུས་ཤིན་ཏུ་བསྲུངས་
པ་དང་དབང་པོ་བསྡམས་ནས་བསོད་སྙོམས་ལ་འཇུག་པའི་ཕྱིར། བདུན་པ་
གྲུབ་སྟེ། མཛོད་འགྲེལ་ལས། ལུང་མེད་པར་བདག་གཅིག་པུའི་ཕྱིར་སངས་
རྒྱས་པས་རང་སངས་རྒྱས་ཏེ། ཞེས་གསུངས་ཏེ། གཞན་གྱི་ལུང་མེད་པར་
273



ལེགས་བཤད་འོད་དཀར་ཕྲེང་བ།
བདག་གཅིག་པུའི་ཕྱིར་སངས་རྒྱས་པ་སྟེ་སྤངས་རྟོགས་ཁོང་དུ་ཆུད་པས་རང་
སངས་རྒྱས་ཞེས་བཏགས་པའི་ཕྱིར། རང་ཞེས་པའི་གཞན་གཅོད། བུད་
དྷ་ཁོང་དུ་ཆུད་པ་ལ་འཇུག་པ་དང་། བསེ་རུའི་སྒྲ་དོན་ནི། རི་དྭགས་བསེ་
རུ་དེ་ལ་རྭ་གཅིག་ལས་རྭ་གཉིས་མེད་པས་ལྟར་རམ། རི་དྭགས་བསེ་རུ་རང་
གཅིག་པུར་གནས་པ་ལྟར་སྤྱོད་པས་ན་བསེ་རུ་ལྟ་བུ་ཞེས་བརྗོད་པའི་ཕྱིར། དེས་
ན༑ རང་རྒྱལ་དགྲ་བཅོམ་པ་ཆོས་ཅན། ཉན་ཐོས་དགྲ་བཅོམ་པ་ལས་ལམ་
བགྲོད་ཚུལ་གྱི་སྒོ་ནས་ཁྱད་པར་དུ་འཕགས་ཏེ། སྲིད་པ་ཐ་མའི་ཚེ་སློབ་དཔོན་
གཞན་གྱིས་གདམས་ངག་བསྟན་པ་ལ་མི་ལྟོས་པར་རང་རྒྱལ་གྱི་བྱང་ཆུབ་མངོན་
དུ་བྱས་པའི་གང་ཟག་ཡིན་པའི་ཕྱིར། རང་རྒྱལ་དགྲ་བཅོམ་པ་ཆོས་ཅན། ཉན་
ཐོས་དགྲ་བཅོམ་ལས་ཆོས་སྟོན་ཚུལ་གྱི་སྒོ་ནས་ཁྱད་པར་དུ་འཕགས་ཏེ། རང་
གི་གདུལ་བྱ་ལ་སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་སྟོན་པའི་དགྲ་བཅོམ་
ཡིན་པའི་ཕྱིར། བསེ་རུ་ལྟ་བུའི་ཡེ་ཤེས་ཆོས་ཅན། ཉན་ཐོས་ལས་རྟོགས་
པ་ཟབ་པ་ཉིད་དུ་མངོན་པར་བརྗོད་དེ། ཉན་ཐོས་ལྟར་ཆོས་སྟོན་པའི་ངག་གི་
འབྲས་རྟགས་ལས་རྟོགས་མི་ནུས་ཤིང་། ལུས་ཀྱི་ཆོས་སྟོན་པའི་དབང་གིས་
རྟོགས་པ་ཟབ་མོ་དང་ལྡན་པའི་ཕྱིར། རྒྱས་པར་རྗེ་ཡབ་སྲས་ཀྱི་ཡིག་ཆ་ལས་
ཤེས་པར་བྱའོ། །
གསུམ་པ། ཐེག་ཆེན་གྱི་ལམ་བཤད་པ།
གསུམ་པ་ཐེག་ཆེན་གྱི་ལམ་བཤད་པ་ལ། ཐབས་ཁྱད་པར་ཅན་གྱིས་
ཟིན་པའི་ཐེག་ཆེན་ལམ་ཞུགས་ཀྱི་མངོན་རྟོགས་དེ། ཐེག་ཆེན་གྱི་ལམ་གྱི་མཚན་
274



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
ཉིད། དབྱེ་ན། ཐེན་ཆེན་གྱི་ཚོགས་ལམ། སྦྱོར་ལམ། མཐོང་ལམ། སྒོམ་
ལམ། མི་སློབ་ལམ་དང་ལྔ་ཡོད། །
དང་པོ། ཐེག་ཆེན་གྱི་ཚོགས་ལམ་བཤད་པ།
ཐེག་ཆེན་གྱི་ཆོས་མངོན་རྟོགས། ཐེག་ཆེན་གྱི་ཚོགས་ལམ་གྱི་མཚན་
ཉིད། ཐེག་ཆེན་གྱི་ཚོགས་ལམ། ཐེག་ཆེན་གྱི་དད་པའི་ས། ཐེག་ཆེན་གྱི་
ཐར་པ་ཆ་མཐུན། ཐེག་ཆེན་གྱི་ཆོས་མངོན་རྟོགས་རྣམས་མིང་གི་རྣམ་གྲངས་
ཡིན། སྒྲ་བཤད་གོང་དང་རིགས་འགྲེའོ། །སྤྱིར་ཐེག་ཆེན་ཚོགས་ལམ་གྱི་
རྟེན་ལ་གཉིས་ལས།
ལུས་རྟེན་ནི། འགྲོ་བ་རིགས་དྲུག་གི་རྟེན་ལ་ཐེག་ཆེན་གྱི་ཚོགས་ལམ་
དངོས་སུ་གསར་དུ་སྐྱེ་བ་ཡོད་དེ། སྨོན་སེམས་དངོས་སུ་གསར་དུ་སྐྱེ་བའི་
ལུས་རྟེན་ལ་འགྲོ་བ་རིགས་དྲུག་ཀ་ཡོད་པ་གང་ཞིག སྨོན་སེམས་དངོས་སུ་
གསར་དུ་སྐྱེ་བའི་ལུས་རྟེན་དང་ཐེག་ཆེན་གྱི་ཚོགས་ལམ་དངོས་སུ་གསར་དུ་
སྐྱེ་བའི་ལུས་རྟེན་གཉིས་དོན་གཅིག་པའི་ཕྱིར། དང་པོ་གྲུབ་སྟེ། མདོ་ལས།
དེ་ཚེ་ལྷ་མི་སྟོང་ཕྲག་བརྒྱ། །བྱང་ཆུབ་ཏུ་ནི་སེམས་བསྐྱེད་དོ། །ཞེས་དང༌།
ཀླུའི་རྒྱལ་པོ་མ་དྲོས་པས་ཞུས་པའི་མདོ་ལས། ཀླུ་བདུན་ཁྲི་ཉིས་སྟོང་གིས་བླ་
ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །ཞེས་དང་།
དྲིན་ལན་བསབས་པའི་མདོ་ལས། རང་རེའི་སྟོན་པ་དམྱལ་བའི་ཤིང་རྟ་འདྲེན་
པའི་གྱད་དུ་འཁྲུངས་པའི་ཚེ་བྱང་ཆུབ་མཆོག་ཏུ་སེམས་བསྐྱེད་པར་བཤད་པས་
འགྲོ་བ་རིགས་བཞི་དངོས་སུ་བཤད་པའི་ཕྱིར། ཡི་དྭགས་དང་ལྷ་མ་ཡིན་གྱི་
275



ལེགས་བཤད་འོད་དཀར་ཕྲེང་བ།
རྟེན་ལ་དེ་དངོས་སུ་གསར་དུ་སྐྱེ་བ་ཡོད་པར་འགྲུབ་པའི་ཕྱིར་རོ། །
གཉིས་པ་སེམས་རྟེན་ལ་དངོས་གཞི་དང་། ཉེར་བསྡོགས། འདོད་སེམས་
ཅི་རིགས་ལ་བརྟེན་ནས་སྐྱེ་བ་ཡོད་པར་རིམ་བཞིན་ངག་ལས་ཤེས་སོ། །
མཚན་མེད་རབ་ཏུ་སྦྱིན་ལ་སོགས། །ཞེས་སོགས་ཀྱིས་དངོས་སུ་བསྟན་
པའི་རྣམ་མཁྱེན་རང་རྒྱུད་ལ་སྒྲུབ་པར་མཁས་པའི་སེམས་དཔའི་རྒྱུད་ཀྱི་ཆོས་
མངོན་རྟོགས་དེ། སྐབས་འདིར་དངོས་སུ་བསྟན་པའི་ཐེག་ཆེན་གྱི་ཐར་པ་
ཆ་མཐུན་གྱི་མཚན་ཉིད། དེ་འདྲའི་ཐར་པ་ཆ་མཐུན་གང་ལ་སྐྱེ་བའི་རྟེན་
ལ་གཉིས་ལས།
ལུས་རྟེན་ནི། མཛོད་ལས། མི་ཡི་ནང་ནས་འཕེན་པར་བྱེད། །ཅེས་
དང་། མཛོད་འགྲེལ་ལས། མི་རྣམས་ཀྱི་ནང་ཁོ་ན་དང་། གླིང་གསུམ་དུ་
ནི་འཕེན་པར་བྱེད། །དེ་ལས་གཞན་དུ་ནི་མིན་ཏེ། ཅི་རིགས་པར་ཤེས་
རབ་དང་། སྐྱོ་བ་མེད་པའི་ཕྱིར། ཞེས་ཐར་པ་ཆ་མཐུན་གསར་དུ་བསྐྱེད་
པའི་ལུས་རྟེན་ལ་མི་ཡིན་དགོས་པར་གསུངས་པ་ནི་མངོན་པའི་ལུགས་སོ། །རང་
ལུགས་ཐེག་ཆེན་པ་ལྟར་ན། ཐེག་ཆེན་སེམས་བསྐྱེད་གསར་དུ་སྐྱེ་བའི་ལུས་
རྟེན་དང་འདྲ་སྟེ། ཇི་སྐད་དུ། དེ་ཚེ་ལྷ་མི་སྟོང་ཕྲག་བརྒྱ། །བྱང་ཆུབ་དུ་ནི་
སེམས་བསྐྱེད་དོ། །ཞེས་དང་། ཀླུ་ཉི་ཁྲི་ཆིག་སྟོང་གིས་ཐེག་ཆེན་དུ་སེམས་
བསྐྱེད་པར་གསུངས་པ་དང་། གཟུགས་ཀྱི་ལྷའི་བུ་རྣམས་ཀྱང་དེ་བཞིན་གཤེགས་
པའི་འོད་ཀྱིས་ལམ་ཤེས་སྐྱེ་བའི་སྣོད་ལྡན་བྱས་པར་གསུངས་པས་འདོད་ཁམས་
པ་དང་མི་ཁོ་ནས་ངེས་པ་མེད་པར་རྟོགས་ནུས་སོ། །
276



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
སེམས་རྟེན་ནི། བསམ་གཏན་གྱི་དངོས་གཞི་ཐོབ་པ་རྣམས་ཀྱིས་
དངོས་གཞི་དང་། དེ་མ་ཐོབ་པ་རྣམས་ཀྱི་བསམ་གཏན་གྱི་ཉེར་བསྡོགས་
དང་། ཉེར་བསྡོགས་ཀྱང་མ་ཐོབ་པ་རྣམས་ཀྱིས་འདོད་སེམས་ལ་བརྟེན་
ནས་བསྐྱེད་པ་ཡིན་ནོ། །
གཉིས་པ་ངོ་བོ་ལ། མཛོད་ལས། ཐོས་བསམ་ལས་བྱུང་ལས་གསུམ་
མོ༑ ༑ཞེས་སྒོ་གསུམ་གའི་ལས་དང་ཐོས་བསམ་ཉིད་དུ་འདོད་པ་ནི་མངོན་
པ་བའི་ལུགས་སོ། །རང་ལུགས་ཀུན་བཏུས་ལྟར་ལ། དེའི་ཚུལ་ནི་དེ་ཉིད་
ལས། ཚོགས་ཀྱི་ལམ་གང་ཞེ་ན། སོ་སོའི་སྐྱེ་བོའི་ཚུལ་ཁྲིམས་དང་། དབང་
པོའི་སྒོ་སྡོམ་པ་དང་། ཟས་ཀྱི་ཚོད་རིགས་པ་དང་། ནམ་གྱི་ཆ་སྟོད་དང་
ཆ་སྨད་ལ་མི་ཉལ་བར་རྣལ་འབྱོར་ལ་བརྩོན་པ་དང་། ཤེས་བཞིན་དུ་གནས་
པར་མངོན་པར་དགའ་བ་དང་། ཡང་གང་རྒྱུར་གྱུར་པའི་དགེ་བ་གཞན་དང་།
ཐོས་པ་དང་བསམ་པ་དང་སྒོམ་པའི་ཤེས་རབ་ཀྱང་རུང་སྟེ། ཞེས་གསུངས་
པས། སྒོམ་བྱུང་ཡང་ཡོད་པར་བསྟན་ཏོ། །སྤྱིར་ཐེག་ཆེན་གྱི་ཚོགས་ལམ་
ལ་སྟོང་ཉིད་མ་རྟོགས་པ་ཡོད་ཀྱང་སྐབས་འདིར་དངོས་སུ་བསྟན་པའི་ཚོགས་
ལམ་ལ་ནི་སྟོང་ཉིད་མ་རྟོགས་པས་ཁྱབ་སྟེ། དེ་ཡིན་ན། སྤྲོས་པའི་མཚན་
མ་མེད་པར་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་སྦྱིན་སོགས་རང་རྒྱུད་
ལ་སྒྲུབ་པར་མཁས་པའི་སེམས་དཔའ་བསྐལ་བ་གྲངས་མེད་གསུམ་ནས་སངས་
རྒྱ་བའི་ལམ་གྱི་མགོ་རྩོམ་པའི་ཐོག་མ་ཡིན་དགོས་པར་གསུངས་པའི་ཕྱིར། དེ་
ལྟ་བུའི་བྱང་སེམས་ཚོགས་ལམ་པ་དད་སོགས་ཡུལ་ལྔ་ལ་མཁས་པའི་ཚད་ཡོད་
277



-
-
ལེགས་བཤད་འོད་དཀར་ཕྲེང་བ།
དེ༑ སངས་རྒྱས་ལ་དད་པ་དེའང་བླུན་དད་དུ་མ་སོང་བར་སྐུ་གསུང་ཐུགས་
ཀྱི་ཡོན་ཏན་ཤེས་པའི་སྒོ་ནས་དད་པ་ཐོབ་པ་ཞིག་དགོས་ཏེ། སྤང་རྟོགས་ཁྱད་
པར་གསུམ་ལྡན་གྱི་འབྲས་བུ་ཕུན་སུམ་ཚོགས་པ་འདི་དག་རྒྱུ་མེད་རྐྱེན་མེད་
ལས་བྱུང་བ་མ་ཡིན་པར་རྒྱུ་བརྩེ་བ་སྙིང་རྗེ་ཆེན་པོ་དང་། བདག་མེད་རྟོགས་
པའི་ཤེས་རབ་སོགས་བསམ་སྦྱོར་ཕུན་སུམ་ཚོགས་པ་ལས་འཁྲུངས་པར་འདུག་
སྙམ་དུ་བདེན་གཉིས་ཀྱི་རྣམ་དབྱེ་ཤེས་པ་དེ་སྐབས་འདིའི་དད་པ་ལ་མཁས་པའི་
ཚད་ཡིན་ཏེ། རྣམ་བཤད་ལས། སངས་རྒྱས་སོགས་ཐེག་པ་ཆེན་པོའི་ལམ་
རྒྱུ་དང་འབྲས་བུར་བཅས་པ་མཐའ་དག་ལ་དམིགས་པའི་ཡིད་ཆེས་པའི་དད་
པ་དང་། དང་བའི་དད་པ་ཐོག་མར་བསྐྱེད་ནས་དེ་ལ་མཁས་པར་བྱེད་པ་ནི་
དད་པ་ལ་མཁས་པ་ཞེས་བྱ་ལ། དེ་ཡང་དད་པ་སྔོན་འགྲོ་མ་ལྟར་སྐྱེད་པ་
སྟེ༑ ༑ཞེས་གསུངས་པ་ལྟར། དད་པ་ཡོན་ཏན་ཐམས་ཅད་ཀྱི་རྩ་བར་ཤེས་
པར་བྱ་བ་དང་། ཐེག་པ་ཆེན་པོའི་ལམ་འབྲས་དག་རང་རྒྱུད་ཀྱི་དད་པའི་ཡུལ་
དུ་བྱས་ནས་ཡང་དང་ཡང་དུ་འདྲིས་པར་བྱེད་པ་ན་ཐེག་པ་ཆེན་པོའི་ལམ་གྱི་
རྩ་བ་ཚུགས་པར་ཤེས་པར་བྱའོ། །ཞེས་གསུངས་པའི་ཕྱིར། སྐྱབས་འགྲོ་
གཙོ་བོའི་དོན་དུ་བསྟན་པ་ཡང་ཐེག་པ་ཆེན་པོའི་ལམ་གྱི་རྩ་བ་ངོས་འཛིན་ཆེད་
དུ་དད་པ་ལ་མཁས་པ་དང་པོར་བསྟན་པ་ཡིན་ནོ། །གང་ཉམས་སུ་ལེན་པའི་
ཚེ་ཐབས་ཤེས་ཡ་མ་བྲལ་བར་ཕར་ཕྱིན་རེ་རེའི་ནང་དུ་དྲུག་དྲུག་ཚང་བར་
ཉམས་སུ་ལེན་ཤེས་པ་དེ་སྐབས་འདིའི་བརྩོན་འགྲུས་ལ་མཁས་པའི་ཚད་ཡིན་
ཏེ༑ རྣམ་བཤད་ལས། སྦྱིན་སོགས་ཕར་ཕྱིན་དྲུག་སྤྱོད་ཡུལ་དུ་བྱེད་པའི་
278



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
བརྩོན་འགྲུས་རྩོམ་པ་དང་། ཐེག་པ་ཆེན་པོའི་ལམ་མཐའ་དག་ལ་བརྩོན་འགྲུས་
རྩོམ་པས་ཁྱད་པར་དུ་བྱས་པ་ནི་བརྩོན་འགྲུས་ལ་མཁས་པ་ཞེས་བྱའོ། །ཞེས་
གསུངས་པའི་ཕྱིར། དང་པོ་ཀུན་སློང་གི་སེམས་གསལ་བཏབ་པ་ལྟར་དངོས་
གཞི་དང་མཇུག་གི་སྐབས་ཐམས་ཅད་དུ་དང་པོ་གསལ་བཏབ་པ་དེ་དྲན་པའི་
རྒྱུན་བསྐྱངས་ཏེ་སྦྱོར་དངོས་མཇུག་གསུམ་ནང་གི་སྐབས་སུ་དྲན་འདུན་དུ་རེ་
བ་ཡོད་དགོས་པའི་གནད་ཡོངས་སུ་ཤེས་པ་ནི་སྐབས་འདིའི་དྲན་པ་ལ་མཁས་
པའི་ཚད་དང་། ཐེག་ཆེན་གྱི་ཏིང་ངེ་འཛིན་ནི་བྱིང་རྒོད་དང་བྲལ་བ་ཙམ་མ་
ཡིན་པར་རང་དོན་ཡིད་བྱེད་སོགས་དང་མ་འདྲེས་པའི་སེམས་རྩེ་གཅིག་པའི་
ཐབས་ཁྱད་པར་ཅན་ལ་བྱས་ནས་དེ་སྟོང་ཉིད་རྟོགས་པའི་ཤེས་རབ་དང་ཡ་མ་
བྲལ་བར་ཉམས་སུ་ལེན་ཤེས་པ་སྐབས་འདིའི་ཏིང་ངེ་འཛིན་ལ་མཁས་པའི་ཚད་
དང་། སྟོང་ཉིད་རྟོགས་པའི་ཤེས་རབ་དེའང་ཐབས་ཁྱད་པར་ཅན་གྱིས་ཟིན་
པའི་སྒོ་ནས་ཉམས་སུ་ལེན་ཤེས་པ་དེ། སྐབས་འདིའི་ཤེས་རབ་ལ་མཁས་པའི་
ཚད་ཡིན་ཏེ། རིམ་པ་ལྟར། རྣམ་བཤད་ལས། འདི་ཐེག་པ་ཆེན་པོར་འཇུག་
པའི་འཇུག་སྒོ་ལ་མཁས་པའི་ཚད་ཤེས་པའི་ཆེད་དུ་རྣམ་མཁྱེན་ཡང་དང་ཡང་
དུ་དྲན་པའི་དྲན་པ་ཁྱད་པར་བ་ལ་མཁས་པའི་ཡན་ལག་སྨོས་པ་ཡིན་ནོ། །ཞེས་
དང་། གཟུགས་སྐུ་སོགས་རྣམ་པར་མི་རྟོག་པའི་གཟུགས་བརྙན་གང་ཡང་
རུང་བ་ལ་དམིགས་ནས་སེམས་གནས་པའི་ཐབས་དགུ་ལ་བརྟེན་ནས་གོམས་
པར་བྱས་པས་བྱིང་རྒོད་ཀྱི་གཉེན་པོ་བསྟེན་མི་དགོས་པར་རྩོལ་མེད་དུ་འཇུག་
ཅིང་། ལུས་སེམས་ཤིན་ཏུ་སྦྱངས་པའི་བདེ་བ་སྐྱེས་པའི་བར་དུ་བསྒྲུབས་
279 ：



ལེགས་བཤད་འོད་དཀར་ཕྲེང་བ།
པའོ། །ཞེས་གསུངས་པ་ཞི་གནས་ཐུན་མོང་བ་ཡིན་ལ། ཐུན་མོང་མ་ཡིན་
པའི་བསམ་གཏན་ནི། དེ་ཉིད་ལས། སྔ་མ་སྔོན་དུ་སོང་བ་ལ་བརྟེན་ནས་དམིགས་
པ་ལ་འདིའོ་སྙམ་དུ་རྣམ་པར་མི་རྟོག་པ་ནམ་མཁའ་མཛོད་ལ་སོགས་པའི་ཏིང་
ངེ་འཛིན་དང་ཞེས་སོགས་དང་། ཞི་གནས་མཚན་ཉིད་པ་ཐོབ་པ་ལ་བརྟེན་
ནས་ཤེས་བྱ་ཇི་ལྟ་བ་དང་ཇི་སྙེད་པའི་ཆོས་རྣམས་རྣམ་པ་ཐམས་ཅད་ཤེས་པའི་
རབ་དང་ཡུལ་ལྔ་ལ་མཁས་པའོ། །ཞེས་གསུངས་པའི་ཕྱིར། མདོར་ན། རྒྱན་
གྱི་ཆེད་དུ་བྱ་བའི་གདུལ་བྱ་བྱང་སེམས་ཚོགས་ལམ་པ་ཆོས་ཅན། དད་སོགས་
ཡུལ་རྣམ་པ་ལྔ་ལ་མཁས་པ་ཡིན་ཏེ། གྲངས་བཞིན་དུ་སངས་རྒྱས་སོགས་ཐེག་
པ་ཆེན་པོའི་ལམ་འབྲས་མཐའ་དག་ལ་སྤྲོ་བའི་བརྩོན་འགྲུས་དང་། བསམ་
པ་ཕུན་སུམ་ཚོགས་པ་སེམས་བསྐྱེད་ཀྱིས་བསྡུས་པའི་དྲན་པ་དང་། ཆོས་ཐམས་
ཅད་རྣམ་པར་མི་རྟོག་པའི་ཏིང་ངེ་འཛིན་དང་། ཇི་ལྟ་བ་དང་ཇི་སྙེད་པའི་ཆོས་
ཐམས་ཅད་ཀྱི་རྣམ་པ་ཐམས་ཅད་ཇི་ལྟ་བ་བཞིན་དུ་ཡོངས་སུ་ཤེས་པ་ལ་སོགས་
པའི་ཡུལ་རྣམ་པ་ལྔ་ལ་མཁས་པའི་ཕྱིར་རོ། །རྒྱན་གྱི་ཆེད་དུ་བྱ་བའི་གདུལ་
བྱ་དེ་ལ་དབང་པོའི་རིམ་པས་དད་པའི་རྗེས་སུ་འབྲང་བ་དང་། ཆོས་ཀྱི་
རྗེས་སུ་འབྲང་བ་གཉིས་ཡོད་པའི་གཉིས་ཀ་དད་པ་བརྩོན་འགྲུས་དྲན་པ་ཏིང་
ངེ་འཛིན་ཤེས་རབ་ལྔ་ལ་མཁས་པར་མཚུངས་ཀྱང་། བླ་ན་མེད་པའི་བྱང་
ཆུབ་ཐོབ་པ་སླ་བར་མཚུངས་པ་མ་ཡིན་ཏེ། བྱང་ཆུབ་སེམས་དཔའ་དབང་
རྣོན་གྱིས་རྫོགས་པའི་བྱང་ཆུབ་རྟོགས་པ་དང་ཐོབ་པར་སླ་བ་དང་། དེ་འདྲའི་
སེམས་དཔའ་དབང་པོ་རྟུལ་བོས་རྟོགས་པ་དང་ཐོབ་པར་དཀའ་བའི་ཕྱིར་
280



-
-
---
ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
ཏེ༑ རྣམ་བཤད་ལས། རྒྱན་གྱི་ཆེད་དུ་བྱ་བའི་གདུལ་བྱ་དེ་ལ་དབང་པོའི་
རིམ་པས་གཉིས་སུ་ཡོད་དེ། བྱང་ཆུབ་སེམས་དཔའ་དབང་པོ་རྣོན་པོ་ཡིས་
རྫོགས་པའི་བྱང་ཆུབ་རྟོགས་ཤིང་ཐོབ་པར་སླ་བ་དང་སེམས་དཔའ་དབང་
པོ་རྟུལ་བོས་རྟོགས་པར་དཀའ་བར་བཞེད་པའི་ཕྱིར། ཞེས་དང་། རྒྱན་
གྱི་ཆེད་དུ་བྱ་བའི་གདུལ་བྱ་དེ་ལ་དད་པའི་རྗེས་འབྲང་དང་། ཆོས་ཀྱི་རྗེས་
འབྲང་གཉིས་སུ་ངེས་པར་སྟོན་པ་ཡིན་གྱི། རྒྱན་གྱི་གདུལ་བྱ་གཉིས་ཀ་
དད་སོགས་ཡུལ་ལྔ་ལ་མཁས་པར་མཚུངས་པའི་དེ་ལྟར་མོད་ཀྱི། རྒྱན་
གྱི་གདུལ་བྱ་ཐམས་ཅད་ཀྱིས་བླ་ན་མེད་པའི་བྱང་ཆུབ་འཐོབ་པ་སླ་བར་
མཚུངས་པ་མ་ཡིན་ཏེ། ཞེས་གསུངས་པའི་ཕྱིར། ཐེག་ཆེན་གྱི་ཚོགས་
ལམ་ལ་དབྱེ་ན་ཆུང་འབྲིང་ཆེ་གསུམ་ཡོད་པའི་ཕྱིར།
གཉིས་པ། ཐེག་ཆེན་གྱི་སྦྱོར་ལམ་བཤད་པ།
ཐེག་ཆེན་གྱི་དོན་མངོན་རྟོགས་དེ། ཐེག་ཆེན་གྱི་སྦྱོར་ལམ་གྱི་མཚན་
ཉིད། ཐེག་ཆེན་གྱི་སྦྱོར་ལམ། ཐེག་ཆེན་གྱི་ངེས་འབྱེད་ཆ་མཐུན། ཐེག་
ཆེན་གྱི་ངེས་འབྱེད་ཡན་ལག་རྣམས་མིང་གི་རྣམ་གྲངས་ཡིན་ནོ། །ཐེག་ཆེན་་
གྱི་སྦྱོར་ལམ་གང་དུ་སྐྱེ་བའི་རྟེན་ལ་གཉིས།
ལུས་རྟེན་ནི། རང་འགྲེལ་ལས། གསུམ་ནི་མི་དག་གི་ནང་ཁོ་ན་དང་
གླིང་གསུམ་དུ་སྐྱེད་པར་བྱེད་དོ། །སྔོན་སྐྱེད་པ་རྣམས་ནི་ལྷ་དག་གི་ནང་དུ་ཡང་
མངོན་སུམ་དུ་བྱེད་དོ། །བཞི་པ་ནི། ལྷ་དག་གི་ནང་དུ་ཡང་སྐྱེད་པར་བྱེད་
དོ༑ ༑ཞེས་སྦྱོར་ལམ་དང་པོ་གསུམ་དངོས་སུ་གསར་དུ་སྐྱེ་བའི་ལུས་རྟེན་གླིང་
281



-
-
-
-
ལེགས་བཤད་འོད་དཀར་ཕྲེང་བ།
གསུམ་གྱི་མི་ཁོ་ན་དང་། ཆོས་མཆོག་འདོད་ལྷའི་རྟེན་ལ་སྐྱེ་བ་ཡོད་ཅེས་པ་
མཛོད་པ་ལྟར་ཡིན་ལ། རང་ལུགས་ལ་སྦྱོར་ལམ་དང་པོ་གསུམ་འདོད་པའི་
ལྷ་མི་དང་གཟུགས་ཀྱི་རྟེན་ལ་སྐྱེ་ཞིང་། ཆོས་མཆོག་འདོད་པའི་རྟེན་ཁོ་ན་ལ་
སྐྱེ་བའི་ཕྱིར། གཟུགས་ཀྱི་རྟེན་ལ་ཆོས་མཆོག་དངོས་སུ་གསར་དུ་སྐྱེ་བ་མེད་
དེ༑ དེའི་རྟེན་ལ་མཐོང་ལམ་དངོས་སུ་གསར་དུ་སྐྱེ་བ་མེད་པའི་ཕྱིར། ཁྱབ་
སྟེ༑ ཆོས་མཆོག་དང་མཐོང་ལམ་གཉིས་དངོས་སུ་གསར་དུ་སྐྱེ་བའི་ལུས་
རྟེན་གཅིག་ཡིན་པའི་ཕྱིར་ཏེ། མཛོད་ལས། དེ་ནི་ཆོས་མཆོག་དང་ས་
གཅིག །ཅེས་གསུངས་པའི་ཕྱིར། །
གཉིས་པ་སེམས་རྟེན་ཡོད་དེ། སྤྱིར་སྦྱོར་ལམ་ཙམ་དངོས་སུ་གསར་
དུ་སྐྱེ་བའི་སེམས་རྟེན་དུ་གྱུར་པའི་བསམ་གཏན་ས་དྲུག་ཡོད་ཅིང་། བྱང་སེམས་
ཀྱི་སྦྱོར་ལམ་དངོས་སུ་གསར་དུ་སྐྱེ་བའི་སེམས་རྟེན་ཡིན་ན་བསམ་གཏན་གྱི་
དངོས་གཞིའི་སྙོམས་འཇུག་ཡིན་དགོས་པའི་ཕྱིར། དེར་ཐལ། ཐེག་ཆེན་
གྱི་ཚོགས་ལམ་ཆེན་པོ་ནས་ངེས་པར་ཆོས་རྒྱུན་གྱི་ཏིང་ངེ་འཛིན་ཐོབ་དགོས་
པས་དེ་ནས་བསམ་གཏན་གྱི་དངོས་གཞི་ཐོབ་པ་ལ་ལམ་སླ་བ་བསམ་གཏན་གྱི་
དངོས་གཞི་ཡོད་བཞིན་དུ་ཉེར་བསྡོགས་ལ་བརྟེན་པ་ལ་དགོས་པ་མེད་པའི་ཕྱིར།
ཐེག་ཆེན་གྱི་སྦྱོར་ལམ་ལ་ངོ་བོའི་སྒོ་ནས་དབྱེ་ན། དྲོད། རྩེ་མོ། བཟོད་པ།
ཆོས་མཆོག་དང་བཞི། རེ་རེ་ལ་ཆུང་འབྲིང་ཆེན་པོ་གསུམ་རེ་ཕྱེ་བས་བཅུ་
གཉིས་ཡོད་ལ། ནུས་པའི་སྒོ་ནས་ཡང་ཆུང་འབྲིང་ཆེན་པོ་གསུམ་དུ་དབྱེའོ། །དེ་
ཡང་ཐེག་པ་ཆེན་པོའི་མཐོང་ལམ་རྣམ་པར་མི་རྟོག་པའི་ཡེ་ཤེས་ནི་མེ་ལྟ་བུ་ཡིན་
282



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
ལ་དེ་སྐྱེ་བའི་སྔ་ལྟས་སུ་དྲོད་དང་མཚུངས་པའི་སྦྱོར་ལམ་དང་པོ་དྲོད་ཅེས་པ་
དང༌། སྦྱོར་ལམ་དྲོད་མན་ཆད་དུ་ཁོང་ཁྲོ་ལ་སོགས་པའི་དབང་གིས་དགེ་བའི་
རྩ་བ་གཅོད་སྲིད་པས་དགེ་བའི་རྩ་བ་གཡོ་བ་ཡིན་ལ། སྦྱོར་བའི་ལམ་གཉིས་
པ་ཐོབ་པ་ནས་ཁོང་ཁྲོ་ལ་སོགས་པས་དགེ་བའི་རྩ་བ་གཅོད་པ་མེད་པའི་ཕྱིར། །
དགེ་བའི་རྩ་བ་གཡོ་བའི་རྩེ་མོར་སོན་པ་ན་སྦྱོར་ལམ་རྩེ་མོ་ཞེས་པ་དང་། སྦྱོར་
ལམ་རྩེ་མོ་ཐོབ་པ་ནས་དགེ་བའི་རྩ་བ་མི་ཆད་པར་ཆོས་མངོན་པ་མཛོད་ལས་
བཤད་དོ། །སྦྱོར་བའི་ལམ་གཉིས་པ་མན་ཆད་དུ་ལས་དང་ཉོན་མོངས་ཀྱི་དབང་
གིས་ངན་སོང་དུ་སྐྱེ་བ་ཡོད་ལ། སྦྱོར་བའི་ལམ་གསུམ་པ་ཐོབ་ནས་ལས་ཉོན་
གྱི་དབང་གིས་ངན་འགྲོར་སྐྱེ་བ་མེད་པས་ངན་འགྲོ་མེད་པའི་ཆོས་ཆེན་པོ་ལ་
བཟོད་པའི་ཕྱིར་བཟོད་པ་ཞེས་དང་། ཡང་ན། ཆོས་ཟབ་མོ་སྟོང་པ་ཉིད་ལ་
མི་སྐྲག་པའི་བཟོད་པ་གསར་དུ་ཐོབ་པའི་ཕྱིར་བཟོད་པ་ཞེས་ཀྱང་བྱའོ། །ལམ་
འདི་ཐོབ་པ་ནས་ངན་འགྲོར་སྐྱེ་བ་ལ་སོ་སོར་བརྟག་མིན་གྱི་འགོག་པ་ཐོབ་ཅིང་སྦྱོར་
ལམ་བཟོད་པ་ཐོབ་པ་ནས་ལས་ཉོན་གྱིས་དམྱལ་བ་སོགས་ངན་འགྲོར་ཡོངས་སུ་
མི་གཏོང་བར་སློབ་དཔོན་དབྱིག་གཉེན་གྱིས་གསུངས་སོ། །སྦྱོར་བའི་ལམ་བཞི་
པ་འདིས་མཐོང་ལམ་རྣམ་པར་མི་རྟོག་པའི་དངོས་རྒྱུ་བྱེད་ཅིང་། འཇིག་རྟེན་པའི་
ཆོས་དགེ་བ་རྣམས་ཀྱི་མཆོག་ཡིན་པས་ན་ཆོས་མཆོག་ཅེས་བྱའོ། །
སྐྱེ་ཚུལ་ནི། ཐེག་ཆེན་གྱི་ཚོགས་ལམ་ནས་ཐེག་ཆེན་གྱི་སྦྱོར་ལམ་དུ་
འཕོ་ཚུལ་ལ་གཉིས། དམན་ལམ་སྔོན་དུ་མ་སོང་བ་དང་སོང་བ་གཉིས། དམན་
ལམ་སྔོན་དུ་མ་སོང་བའི་ཐེག་ཆེན་གྱི་ཚོགས་ལམ་ཆེན་པོ་ལ་གནས་པའི་སེམས་
283



..
ལེགས་བཤད་འོད་དཀར་ཕྲེང་བ།།
དཔའ་དེས་སྟོང་པ་ཉིད་ལ་དམིགས་པའི་ལྷག་མཐོང་ནམ་ཐོབ་པ་ནས་ཐེག་ཆེན་
གྱི་སྦྱོར་ལམ་དྲོད་དུ་འཕོས་པར་འཇོག་གོ། དམན་ལམ་སྔོན་དུ་སོང་བ་ལ་ཡང་
གཉིས་ཏེ། དམན་ལམ་དུ་སྟོང་ཉིད་མ་རྟོགས་པ་དང་། དེ་རྟོགས་པ་གཉིས་
ཡོད་པའི་ཕྱིར། དམན་ལམ་སྔོན་དུ་སོང་བའི་སྟོང་ཉིད་མ་རྟོགས་པའི་བྱང་
སེམས་ཚོགས་ལམ་ཆེན་པོ་ལ་གནས་པ་དེས་སྟོང་ཉིད་ལ་དམིགས་པའི་ལྷག་
མཐོང་ཐོབ་པ་དང་། ཐེག་ཆེན་གྱི་སྦྱོར་ལམ་དྲོད་དུ་འཕོ་བ་དུས་མཉམ་
མོ༑ ༑དམན་ལམ་དུ་སྟོང་ཉིད་རྟོགས་མྱོང་ལའང་སྟོང་ཉིད་རྟོགས་པའི་ཐེག་
དམན་གྱི་ཚོགས་ལམ་ཙམ་སྔོན་དུ་སོང་བ་དང་། དེ་འདྲའི་སྦྱོར་ལམ་སྔོན་
དུ་སོང་བ་གཉིས་ཡོད་པ་ལས། དམན་ལམ་དུ་སྟོང་ཉིད་རྟོགས་པའི་ཚོགས་
ལམ་ཙམ་སྔོན་དུ་སོང་བའི་ཐེག་ཆེན་གྱི་ཚོགས་ལམ་ཆེན་པོ་བ་དེས་སྟོང་ཉིད་
ལ་དམིགས་པའི་ལྷག་མཐོང་ཐོབ་པ་དང་། ཐེག་ཆེན་གྱི་སྦྱོར་ལམ་དྲོད་དུ་འཕོ་
བ་དུས་མཉམ་མོ། །དམན་ལམ་དུ་སྟོང་ཉིད་རྟོགས་པའི་སྦྱོར་ལམ་པའི་རྟོགས་
པ་སྔོན་དུ་སོང་བའི་བྱང་སེམས་ཚོགས་ལམ་པས་ཚོགས་ལམ་གྱི་སྐབས་སུ་ཐེག་
ཆེན་གྱི་སྦྱོར་ལམ་གྱི་རྒྱུ་ཚོགས་གྲངས་ཚང་བ་བསགས་ཟིན་པས་སྐད་ཅིག་གཉིས་
པ་ནས་ཐེག་ཆེན་གྱི་སྦྱོར་ལམ་དུ་འཕོ་བར་འཇོག་གོ །
གསུམ་པ། ཐེག་ཆེན་གྱི་མཐོང་ལམ་བཤད་པ།
ཐེག་ཆེན་གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་ལམ་གྱི་
མཚན་ཉིད། ཐེག་ཆེན་གྱི་མཐོང་ལམ། ཐེག་ཆེན་གྱི་བདེན་པ་མངོན་རྟོགས།
ཐེག་ཆེན་གྱི་མཐོང་ལམ་པའི་རྒྱུད་ཀྱི་མངོན་རྟོགས་རྣམས་དོན་གཅིག་ཡིན་
284



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
ནོ༑ ༑ཐེག་ཆེན་གྱི་མཐོང་ལམ་གང་དུ་སྐྱེ་བའི་རྟེན་ལ་གཉིས། །
ལུས་རྟེན་ནི། མི་དང་འདོད་ལྷའི་རྟེན་ལ་གསར་དུ་སྐྱེ་བ་ཡོད་དེ། ལམ་
རིམ་ལས། སྔོན་མིའི་རྟེན་ལ་ལམ་སྦྱངས་པའི་བག་ཆགས་མཐུག་པོས་འདོད་
ལྷ་ཁག་ཅིག་དང་པོར་བདེན་པ་མཐོང་བའི་རྟེན་དུ་རུང་ཡང་། ཞེས་དང་། རྣམ་
བཤད་ལས། མི་དང་འདོད་ལྷའི་རྟེན་ལ་སྐྱེའི། །ཞེས་གསུངས་པའི་ཕྱིར།
སེམས་རྟེན་ནི། སྤྱིར་མཐོང་ལམ་ཙམ་དངོས་སུ་གསར་དུ་སྐྱེ་བའི་
སེམས་རྟེན་དུ་གྱུར་པའི་བསམ་གཏན་ས་དྲུག་ཡོད་ཀྱང་། ཐེག་ཆེན་གྱི་མཐོང་
ལམ་དངོས་སུ་གསར་དུ་སྐྱེ་བའི་སེམས་རྟེན་ཡིན་ན། བསམ་གཏན་གྱི་དངོས་
གཞིའི་སྙོམས་འཇུག་ཡིན་དགོས་ཏེ། དེ་གསར་དུ་སྐྱེ་བའི་སེམས་རྟེན་ཡིན་
ན་ཉེར་བསྡོགས་དང་། གཟུགས་མེད་ཀྱི་དངོས་གཞི་གང་རུང་མ་ཡིན་དགོས་
པའི་ཕྱིར། རྒྱུ་མཚན་སྐུ་གསུམ་ནོར་བུའི་བང་མཛོད་དུ་བཤད་ཟིན་ཏོ། །དབྱེ་
ན༑ ཐེག་ཆེན་གྱི་མཐོང་ལམ་མཉམ་བཞག་ཡེ་ཤེས་དང་། རྗེས་ཐོབ་ཡེ་ཤེས་
གཉིས། ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་བདེན་
པ་མངོན་རྟོགས་དེ། ཐེག་ཆེན་མཐོང་ལམ་མཉམ་བཞག་ཡེ་ཤེས་ཀྱི་མཚན་
ཉིད། དེ་ལ་དབྱེ་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དང་། རྣམ་
གྲོལ་ལས། དེ་གཉིས་གང་རུང་མ་ཡིན་པའི་མཐོང་ལམ་མཉམ་བཞག་ཡེ་ཤེས་
དང་གསུམ། རང་གི་ངོས་སྐལ་གྱི་སྤང་བྱ་ཤེས་སྒྲིབ་ཀུན་བཏགས་ཀྱི་དངོས་
གཉེན་དུ་གྱུར་པའི་ཐེག་ཆེན་གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་
ལམ་བར་ཆད་མེད་ལམ་གྱི་མཚན་ཉིད། དེ་ལ་དབྱེ་ན། ཐེག་ཆེན་གྱི་མཐོང་
285



ལེགས་བཤད་འོད་དཀར་ཕྲེང་བ།
ལམ་སྡུག་བསྔལ་ཆོས་བཟོད་སོགས་བཟོད་པ་བརྒྱད། དེ་དང་ཐེག་ཆེན་གྱི་མཐོང་
ལམ་བར་ཆད་མེད་ལམ་དོན་གཅིག སྟོང་ཉིད་ལ་གཉིས་སྣང་ནུབ་པའི་ཐེག་
ཆེན་གྱི་བདེན་པ་མངོན་རྟོགས་གང་ཞིག མཐོང་སྤང་བདེན་འཛིན་ལས་གྲོལ་
མཚན་ཉིད། དེ་ལ་དབྱེ་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་
སོགས་ཤེས་པ་བརྒྱད། དེ་དང་ཐེག་ཆེན་གྱི་མཐོང་ལམ་རྣམ་གྲོལ་ལམ་
གཅིག ཐེག་ཆེན་གྱི་མཐོང་ལམ་བར་ཆད་མེད་ལམ་དང་། རྣམ་གྲོལ་
གང་ཡང་མ་ཡིན་པའི་ཐེག་ཆེན་གྱི་མཐོང་ལམ་མཉམ་བཞག་ཡེ་ཤེས་ནི། ད
ན༑ ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཀྱི་རྗེས་སུ་སླར་ཡང་
ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་བདེན་པ་མངོན་
ལྟ་བུའོ། །རང་ཡུལ་དུ་གྱུར་པའི་ཀུན་རྫོབ་ཀྱི་སྣང་བ་དང་བཅས་པའི་ཐེ་
གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་
མཚན་ཉིད། དབྱེ་ན། རྟོགས་པའི་བློ་དང་། མ་རྟོགས་པའི་བློ་གཉིས།
ན༑ སྟོང་ཉིད་དོན་སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་མཐོང་ལ
པོ་དང་། ཐེག་ཆེན་མཐོང་ལམ་པའི་རྒྱུད་ཀྱི་སེམས་བསྐྱེད་ལྟ་བུ་གཉི་
ནོ༑ ༑ཡང་དེ་ལ་དབྱེ་ན། རྟོག་བཅས་རྗེས་ཐོབ་དང་། རྟོག་མེད་
གཉིས། སྟོང་ཉིད་དོན་སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་བདེན་
286



*
ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
རྟོགས་ལྟ་བུ་དང་པོ་དང་། གང་ཟག་གི་བདག་མེད་མངོན་སུམ་དུ་རྟོགས་པའི་
ཐེག་ཆེན་གྱི་བདེན་པ་མངོན་རྟོགས་ལྟ་བུ་གཉིས་པ་ཡིན་ནོ། །སྐྱེ་ཚུལ་ནི། ཐེག་
ཆེན་གྱི་སྦྱོར་ལམ་ནས་ཐེག་ཆེན་གྱི་མཐོང་ལམ་དུ་འཕོ་ཚུལ་ལ་གཉིས་ཡོད་དེ།
དམན་ལམ་སྔོན་དུ་སོང་བ་དང་མ་སོང་བའི་བྱང་སེམས་སྦྱོར་ལམ་པ་གཉིས།
དང་པོ་དེ་འདྲའི་བྱང་སེམས་སྦྱོར་ལམ་པ་དེས་ཆོས་ཉིད་མངོན་སུམ་དུ་རྟོགས་
པའི་མཁྱེན་པ་ནམ་ཐོབ་པ་ནས་ཐེག་ཆེན་གྱི་མཐོང་ལམ་དུ་འཕོ་བར་འཇོག་
དམན་ལམ་སྔོན་དུ་སོང་བ་ལ་ཡང་དམན་ལམ་དུ་སྟོང་ཉིད་མ་རྟོགས་པ་དང་
རྟོགས་པ་གཉིས་ལས། དང་པོའི་རྟོགས་པ་སྔོན་དུ་སོང་བའི་བྱང་སེམས་སྦྱོར་
ལམ་པ་གོང་དང་འདྲ་ལ། ཕྱི་མ་ལའང་སྟོང་ཉིད་མངོན་སུམ་དུ་མ་རྟོགས་
པ་དང་རྟོགས་པ་གཉིས་ལས་དང་པོ་གོང་དང་འདྲ་ཞིང་། དམན་ལམ་དུ་སྟོང་
ཉིད་མངོན་སུམ་དུ་རྟོགས་པའི་ཉན་ཐོས་ཀྱི་རྟོགས་པ་སྔོན་དུ་སོང་བའི་བྱང་སེམས་
སྦྱོར་ལམ་པས་སྦྱོར་ལམ་གྱི་སྐབས་སུ་ཐེག་ཆེན་གྱི་མཐོང་ལམ་གྱི་རྒྱུ་ཚོགས་
གཉིས་བསགས་ཟིན་པས་སྐད་ཅིག་གཉིས་པ་ནས་ཐེག་ཆེན་གྱི་མཐོང་ལམ་དུ་
འཕོ་བར་འདོད་དོ། །
བཞི་པ། ཐེག་ཆེན་གྱི་སྒོམ་ལམ་བཤད་པ།
ཐེག་ཆེན་གྱི་རྗེས་ལ་མངོན་རྟོགས་དེ། ཐེག་ཆེན་སྒོམ་ལམ་གྱི་མཚན་
ཉིད། ཐེག་ཆེན་གྱི་སྒོམ་ལམ། དེའི་རྗེས་ལ་མངོན་རྟོགས། ཐེག་ཆེན་སྒོམ་
ལམ་པའི་རྒྱུད་ཀྱི་མཁྱེན་པ་རྣམས་མིང་གི་རྣམ་གྲངས་ཡིན། སྒོམ་ལམ་གྱི་
རྟེན་དང་། བརྟེན་པ་སྒོམ་ལམ་བཤད་པ་གཉིས། དང་པོ་ལ་གཉིས་ལས།
287



ལེགས་བཤད་འོད་དཀར་ཕྲེང་བ།
ལུས་རྟེན་ནི། ཉན་ཐོས་ཀྱི་སྒོམ་ལམ་ཁམས་གསུམ་གའི་རྟེན་ལ་སྐྱེ་བ་
དང་། རང་སངས་རྒྱས་ཀྱི་སྒོམ་ལམ་དང་། ཐེག་ཆེན་གྱི་སྒོམ་ལམ་གཉིས་
འདོད་པའི་རྟེན་ཁོ་ན་ལ་སྐྱེ་བ་ཡིན་ནོ། །
སེམས་རྟེན་ནི། ཐེག་ཆེན་གྱི་སྒོམ་ལམ་དངོས་སུ་གསར་དུ་སྐྱེ་བའི་རྟེན་
ལ་ཁམས་གསུམ་ས་དགུ་ཡོད་དེ། འགྲེལ་ཆེན་ལས། འདོད་པའི་ཁམས་དང་
གཟུགས་ཀྱི་ཁམས་གཟུགས་མེད་པའི་ཁམས་ཞེས་སྨོས་པ་ནི་འདོད་པ་ལ་སོགས་
པའི་ས་དགུས་སྒོམ་པའི་ལམ་གཟུང་བར་བྱའོ། །ཞེས་གསུངས་པའི་ཕྱིར།
གཉིས་པ་བརྟེན་པ་སྒོམ་ལམ་ལ་དབྱེ་ན་གཉིས་ཡོད་དེ། ཐེག་ཆེན་གྱི་
ཟག་བཅས་སྒོམ་ལམ་དང་། ཟག་མེད་སྒོམ་ལམ་གཉིས། སྒྲ་དོན་འདྲེས་
རུང་དུ་འཛིན་པའི་ཞེན་རིག་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་
དེ༑ དང་པོའི་མཚན་ཉིད། ཟག་བཅས་སྒོམ་ལམ་ལ་དབྱེ་ན། ཐེག་ཆེན་གྱི་
མོས་པ་སྒོམ་ལམ། བསྔོ་བ་སྒོམ་ལམ། རྗེས་སུ་ཡི་རང་སྒོམ་ལམ་དང་གསུམ་
མོ༑ ༑ཡུམ་དོན་གསུམ་གྱི་འབྱུང་གནས་སུ་ཡིད་ཆེས་པའི་ཟག་པ་དང་བཅས་
པའི་ཐེག་ཆེན་གྱི་རྗེས་ལ་མངོན་རྟོགས་དེ། དང་པོའི་མཚན་ཉིད། རང་གཞན་
གྱི་དགེ་རྩ་རྫོགས་བྱང་གི་ཡན་ལག་ཏུ་བསྒྱུར་བར་བྱེད་པའི་ཟག་པ་དང་བཅས་
པའི་ཐེག་ཆེན་གྱི་རྗེས་ལ་མངོན་རྟོགས་དེ། གཉིས་པའི་མཚན་ཉིད། རང་
གཞན་གྱི་དགེ་རྩ་ལ་དགའ་བ་སྒོམ་པའི་ཟག་པ་དང་བཅས་པའི་ཐེག་ཆེན་གྱི་རྗེས་
ལ་མངོན་རྟོགས་དེ། གསུམ་པའི་མཚན་ཉིད། སྒྲ་དོན་འདྲེས་རུང་དུ་འཛིན་
པའི་ཞེན་རིག་དང་བྲལ་བའི་ཐེག་ཆེན་གྱི་རྗེས་ལ་མངོན་རྟོགས་དེ། ཐེག་ཆེན་
288



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
གྱི་ཟག་མེད་སྒོམ་ལམ་གྱི་མཚན་ཉིད། ཐེག་ཆེན་གྱི་ཟག་མེད་སྒོམ་ལམ་ལ་
དབྱེ་ན། སྒྲུབ་པ་སྒོམ་ལམ། རྣམ་དག་སྒོམ་ལམ་གཉིས། ཐེག་ཆེན་གྱི་
སྒོམ་ལམ་གང་ཞིག རྟོགས་པ་མཐར་ཐུག་གི་ལག་རྗེས་འཇོག་བྱེད་དེ། དང་
པོའི་མཚན་ཉིད། ཐེག་ཆེན་གྱི་སྒོམ་ལམ་གང་ཞིག སྤངས་པ་མཐར་ཐུག་
གི་ལག་རྗེས་འཇོག་བྱེད་དེ། གཉིས་པའི་མཚན་ཉིད། རྒྱས་པར་ཡིག་ཆ་
ལས་ཤེས་པར་བྱའོ། །ཡང་ཐེག་ཆེན་སྒོམ་ལམ་ལ་དབྱེ་ན། མཉམ་བཞག་
ཡེ་ཤེས་དང་། རྗེས་ཐོབ་ཡེ་ཤེས་གཉིས། རང་ཡུལ་དུ་གྱུར་པའི་ཆོས་ཉིད་
ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་རྗེས་ལ་མངོན་རྟོགས་དེ།
ཐེག་ཆེན་སྒོམ་ལམ་མཉམ་བཞག་ཡེ་ཤེས་ཀྱི་མཚན་ཉིད། དབྱེ་ན། ཐེག་
ཆེན་གྱི་སྒོམ་ལམ་བར་ཆད་མེད་ལམ་དང་། རྣམ་གྲོལ་ལམ་གཉིས། དེ་གཉིས་
གང་རུང་མ་ཡིན་པའི་ཐེག་ཆེན་གྱི་སྒོམ་ལམ་མཉམ་བཞག་ཡེ་ཤེས་དང་གསུམ་
ཡོད། རང་གི་ངོས་སྐལ་གྱི་སྤང་བྱ་སྒོམ་སྤང་ལྷན་སྐྱེས་ཀྱི་དངོས་གཉེན་དུ་
གྱུར་པའི་ཐེག་ཆེན་གྱི་རྗེས་ལ་མངོན་རྟོགས་དེ། ཐེག་ཆེན་སྒོམ་ལམ་བར་ཆད་
མེད་ལམ་གྱི་མཚན་ཉིད། དེ་ལ་དབྱེ་ན། ཐེག་ཆེན་གྱི་སྒོམ་ལམ་བར་ཆད་
མེད་ལམ་ཆུང་ངུ་སྐོར་བཞི། འབྲིང་སྐོར་གསུམ། ཆེན་པོ་སྐོར་བཞི་སྟེ་བཅུ་
གཅིག་ཡོད་དེ། ས་དང་པོའི་སྒོམ་ལམ་བར་ཆད་མེད་ལམ་ནས་རྒྱུན་མཐའི་
བར་ཆད་མེད་ལམ་གྱི་བར་བཅུ་གཅིག་ཡོད་པའི་ཕྱིར། རང་དངོས་སུ་སྤོང་
བྱེད་ཀྱི་ཐེག་ཆེན་གྱི་སྒོམ་ལམ་བར་ཆད་མེད་ལམ་གྱི་ངོས་སྐལ་གྱི་སྤང་བྱ་སྒོམ་
སྤང་ཉོན་མོངས་ལྷན་སྐྱེས་ལས་གྲོལ་བའི་ཐེག་ཆེན་གྱི་རྗེས་ལ་མངོན་རྟོགས་
289



ལེགས་བཤད་འོད་དཀར་ཕྲེང་བ།
དེ༔ སྒོམ་ལམ་རྣམ་གྲོལ་ལམ་གྱི་མཚན་ཉིད། དབྱེ་ན་བཅུ་ཡོད་དེ། སྒོམ་
སྤང་ལྷན་སྐྱེས་ཆེན་པོའི་ཆེན་པོ་ལ་ཆ་གཉིས་སུ་ཕྱེས་པའི་དང་པོ་སྤངས་པའི་
སྒོམ་ལམ་རྣམ་གྲོལ་ལམ་ནས་སྒོམ་སྤང་ལྷན་སྐྱེས་ཆུང་ངུའི་ཆུང་ངུ་ལ་གཉིས་
སུ་ཕྱེས་པའི་དང་པོ་སྤངས་པའི་རྣམ་གྲོལ་ལམ་གྱི་བར་བཅུ་ཡོད་པའི་ཕྱིར། ཐེག་
ཆེན་གྱི་སྒོམ་ལམ་བར་ཆད་མེད་ལམ་དང་། དེའི་རྣམ་གྲོལ་ལམ་གང་རུང་
མ་ཡིན་པའི་ཐེག་ཆེན་གྱི་སྒོམ་ལམ་མཉམ་བཞག་ཡེ་ཤེས་ནི། ས་གཉིས་པར་
འཕོ་ཁ་མའི་ས་དང་པོའི་རྒྱུན་གྱི་ཐ་མའི་མཉམ་བཞག་ཡེ་ཤེས་ལྟ་བུའོ། །རང་
ཡུལ་དུ་གྱུར་པའི་ཀུན་རྫོབ་གྱི་སྣང་བ་དང་བཅས་པའི་ཐེག་ཆེན་གྱི་རྗེས་ལ་མངོན་
རྟོགས་དེ། ཐེག་ཆེན་གྱི་སྒོམ་ལམ་རྗེས་ཐོབ་ཡེ་ཤེས་ཀྱི་མཚན་ཉིད། དེ་ལ་
དབྱེ་ན། རྟོགས་པའི་བློ་དང་། མ་རྟོགས་པའི་བློ་གཉིས། གང་ཟག་གི་བདག་
མེད་མངོན་སུམ་དུ་རྟོགས་པའི་ཐེག་ཆེན་གྱི་རྗེས་ཐོབ་ཡེ་ཤེས་ལྟ་བུ་དང་པོ། ཐེག་
ཆེན་སྒོམ་ལམ་པའི་རྒྱུད་ཀྱི་སེམས་བསྐྱེད་དང་། སྙིང་རྗེ་ཆེན་པོ་ལྟ་བུ་གཉིས་
པ་ཡིན་ནོ། །ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ལ་གནས་པའི་སེམས་
དཔའ་དེའི་རྒྱུད་ལ་ཐེག་ཆེན་གྱི་སྒོམ་སྤང་ཆེན་པོའི་ཆེན་པོ་ལ་གཉིས་སུ་ཕྱེས་
པའི་དང་པོ་དངོས་སུ་སྤོང་བྱེད་ཀྱི་སྒོམ་ལམ་བར་ཆད་མེད་ལམ་སྐྱེས་པ་ནས་
སྒོམ་ལམ་དུ་འཕོས་བར་འཇོག་གོ །
ལྔ་པ། ཐེག་ཆེན་གྱི་མི་སློབ་ལམ་བཤད་པ།
བདེན་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་སྤངས་པའི་མཐར་
ཐུག་པའི་མངོན་རྟོགས་དེ། ཐེག་ཆེན་གྱི་མི་སློབ་ལམ་གྱི་མཚན་ཉིད། དེ་ལ་
290



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
དབྱེ་ན། ཇི་ལྟ་བ་རྟོགས་པའི་རྣམ་མཁྱེན། ཇི་སྙེད་པ་རྟོགས་པའི་རྣམ་མཁྱེན་
གཉིས། འབྲིང་དུ་ཕྱེ་ན། མེ་ལོང་ལྟ་བུའི་ཡེ་ཤེས། མཉམ་ཉིད་ཡེ་ཤེས།
སོར་རྟོགས་ཡེ་ཤེས། བྱ་གྲུབ་ཡེ་ཤེས། ཆོས་དབྱིངས་ཡེ་ཤེས་དང་ལྔ་ཡོད་
དོ༑ ༑ཀུན་མཁྱེན་ཡེ་ཤེས་དང་། ཐེག་ཆེན་གྱི་མི་སློབ་ལམ། ཡེ་ཤེས་ཆོས་
སྐུ་རྣམས་མིང་གི་རྣམ་གྲངས་ཡིན་ནོ། །རྒྱས་པར་ཕྱེ་ན། ཟག་མེད་ཡེ་ཤེས་
སྡེ་ཚན་ཉེར་གཅིག་ཡོད་དེ། སངས་རྒྱས་ཀྱི་སའི་བྱང་ཕྱོགས་སོ་བདུན་
གྱི་སྡེ་ཚན་ནས་མཁྱེན་པ་གསུམ་གྱི་སྡེ་ཚན་གྱི་བར་ཉེར་གཅིག་ཡོད་པའི་
ཕྱིར། སྐྱེ་ཚུལ་ནི། ས་བཅུ་པའི་རྒྱུན་གྱི་ཐ་མའི་བར་ཆད་མེད་ལམ་དེ་
ཉིད་དེ་བཞིན་ཉིད་ལ་ཆུ་ལ་ཆུ་བཞག་ཏུ་མཉམ་པར་བཞག་པའི་བར་ཆད་མེད་
ལམ་གྱི་སྐད་ཅིག་གཉིས་པ་ནས་བདེན་གཉིས་ངོ་བོ་ཐ་དད་དུ་འཛིན་པའི་དྲི་
མ་ཟད་པར་སྤངས་པའི་རྣམ་གྲོལ་ལམ་གྱིས་བསྡུས་པའི་ཀུན་མཁྱེན་ཡེ་ཤེས་
སྐད་ཅིག་དང་པོ་སྐྱེས་པ་ཡིན་ནོ། །
གཉིས་པ། ཐེག་ཆེན་གྱི་སའི་རྣམ་གཞག་བཤད་པ།
གཉིས་པ་ཐེག་ཆེན་གྱི་སའི་རྣམ་གཞག་བཤད་པ་ལ། སྤྱིར་སའི་སྐད་
དོད་དུ་བྷ་མི་ཞེས་པ་འབྱུང་ལ། ངེས་ཚིག་བསྣན་པའི་དབང་དུ་བྱས་ནས་རབ་
ཏུ་དགའ་བ་ལ་སོགས་པའི་ཐེག་པ་ཆེན་པོའི་ལམ་རྣམས་ལ་ས་ཞེས་བརྗོད་པའི་
རྒྱུ་མཚན་ཡོད་དེ། གདུལ་བྱ་འབྱུང་བོ་དཔག་ཏུ་མེད་པའི་ཉོན་མོངས་པ་དང་
ཤེས་བྱའི་སྒྲིབ་པ་གཉིས་ཀྱིས་འཇིགས་པ་མེད་པའི་རྟེན་བྱེད་པ་དང་། ཡོན་
ཏན་གོང་ནས་གོང་དུ་འཕེལ་བར་བྱེད་པའི་རྟེན་བྱེད་པས་ན་དེ་ལྟར་བརྗོད་པའི་
291



ལེགས་བཤད་འོད་དཀར་ཕྲེང་བ།
ཕྱིར་ཏེ། མདོ་སྡེ་རྒྱན་ལས། འབྱུང་བོ་དཔག་མེད་འཇིགས་མེད་ཕྱིར། །དཔག་
ཏུ་མེད་པ་དེ་དག་ལ། །ཕྱི་ཕྱིར་གོང་དུ་འགྲོ་ལྡན་ཕྱིར། །དེ་དག་ཉིད་ནི་སར་
འདོད་དོ། །ཞེས་གསུངས་པའི་ཕྱིར། དེས་ན་རང་གི་འབྲས་བུར་གྱུར་པའི་
ཡོན་ཏན་དུ་མའི་གཞི་རྟེན་དུ་གྱུར་པའི་ཐེག་ཆེན་ལམ་ཞུགས་ཀྱི་མངོན་རྟོགས་
དེ༑ ཐེག་ཆེན་གྱི་སའི་མཚན་ཉིད། དབྱེ་ན། ཐེག་ཆེན་སོ་སྐྱེས་ཀྱི་ས་དང་།
ཐེག་ཆེན་འཕགས་པའི་ས་གཉིས། དང་པོ་ལ་བྱང་སེམས་ཀྱི་ཚོགས་སྦྱོར་གཉིས་
ཡོད་པ་སྔར་ཐེག་ཆེན་གྱི་ལམ་གྱི་སྐབས་སུ་བཤད་ཟིན་ཏོ། །འཇིག་རྟེན་ལས་
འདས་པའི་བརྩེ་བ་ཁྱད་པར་ཅན་གྱིས་ཟིན་པའི་མངོན་རྟོགས་གང་ཞིག རང་
གི་འབྲས་བུར་གྱུར་པའི་ཡོན་ཏན་དུ་མའི་གཞི་རྟེན་དུ་གྱུར་པའི་བྱང་སེམས་
འཕགས་པའི་མངོན་རྟོགས། སྐབས་འདིར་དངོས་སུ་བསྟན་པའི་སའི་མཚན་
ཉིད། དབྱེ་གཞི་བྱང་སེམས་འཕགས་པའི་ས་ལས་ཕྱེ་བའི་སྔ་ཕྱི་རྒྱུ་འབྲས་
ཡིན་པས་ངོ་བོ་ཐ་དད་པ་བཅུ་ཡོད་དེ། ས་དང་པོ་རབ་ཏུ་དགའ་བ། གཉིས་
པ་དྲི་མ་མེད་པ། གསུམ་པ་འོད་བྱེད་པ། བཞི་པ་འོད་འཕྲོ་བ། ལྔ་པ་སྦྱངས་
དཀའ་བ། དྲུག་པ་མངོན་དུ་གྱུར་པ། བདུན་པ་རིང་དུ་སོང་བ། བརྒྱད་པ་
མི་གཡོ་བ། དགུ་པ་ལེགས་པའི་བློ་གྲོས། བཅུ་པ་ཆོས་ཀྱི་སྤྲིན་རྣམས་སུ་ཡོད་
པའི་ཕྱིར། ཕར་ཕྱིན་བཅུའི་ནང་ནས་སྦྱིན་པའི་ཕར་ཕྱིན་གྱི་ཉམས་ལེན་ཆེས་
ལྷག་པས་ཟིན་པའིརིགས་སུ་གནས་པའི་ས་དང་པོའི་ཡེ་ཤེས་དེ། ས་དང་པོ་
རབ་ཏུ་དགའ་བའི་མཚན་ཉིད། དེ་བཞིན་དུ་གཉིས་པ་ནས་བཅུ་པའི་བར་རིགས་
འགྲེའོ། །ས་དང་པོ་རབ་ཏུ་དགའ་བ་ལ་དབྱེ་ན། མཉམ་བཞག་ཡེ་ཤེས་དང་།
292



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
རྗེས་ཐོབ་ཡེ་ཤེས་གཉིས། མཉམ་བཞག་ཡེ་ཤེས་ལ་དབྱེ་ན། ས་དང་པོའི་
བར་ཆད་མེད་ལམ། རྣམ་གྲོལ་ལམ། དེ་གཉིས་གང་རུང་མ་ཡིན་པའི་
མཉམ་བཞག་ཡེ་ཤེས་དང་གསུམ། རྒྱས་པར་ཐེག་ཆེན་གྱི་ལམ་གྱི་སྐབས་
སུ་བཤད་ཟིན་ཏོ། །
ས་བཅུ་སོ་སོའི་ངེས་ཚིག་ནི། ས་དང་པོ་ཆོས་ཅན། ཁྱོད་ལ་རབ་ཏུ་
དགའ་བ་ཞེས་བརྗོད་པའི་རྒྱུ་མཚན་ཡོད་དེ། ས་དང་པོ་ནས་རྫོགས་པའི་བྱང་
ཆུབ་ལ་ཉེ་བ་དང་། སེམས་ཅན་གྱི་དོན་འགྲུབ་པར་མཐོང་བ་ན་དགའ་བ་ཁྱད་
པར་ཅན་སྐྱེ་བས་ན་དེ་ལྟར་བརྗོད་པའི་ཕྱིར་ཏེ། མདོ་སྡེ་རྒྱན་ལས། བྱང་ཆུབ་
ལ་ནི་ཉེ་བ་དང་། །སེམས་ཅན་དོན་འགྲུབ་མཐོང་བ་ལ། །རབ་ཏུ་དགའ་བ་སྐྱེ་
འགྱུར་ཏེ། །དེ་ཕྱིར་རབ་དགའ་ཞེས་བརྗོད་དོ། །ཞེས་གསུངས་པའི་ཕྱིར།
ས་གཉིས་པ་ཆོས་ཅན། ཁྱོད་ལ་དྲི་མ་མེད་པ་ཞེས་བརྗོད་པའི་རྒྱུ་མཚན་
ཡོད་དེ། ས་གཉིས་པ་ནས་འཆལ་བའི་ཚུལ་ཁྲིམས་དང་ཐེག་དམན་ཡིད་བྱེད་
ཀྱི་རྩོལ་བའི་དྲི་མ་དང་བྲལ་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། དེ་
ཉིད་ལས། འཆལ་ཚུལ་རྩོལ་བའི་དྲི་བྲལ་ཕྱིར། །དྲི་མ་མེད་པའི་ས་ཞེས་
བྱ༑ ༑ཞེས་གསུངས་པའི་ཕྱིར།
ས་གསུམ་པ་ཆོས་ཅན། ཁྱོད་ལ་འོད་བྱེད་པ་ཞེས་བརྗོད་པའི་རྒྱུ་མཚན་
ཡོད་དེ། ས་གསུམ་པ་ནས་ལུས་སྲོག་ལ་མི་ལྟ་བར་རང་ཉིད་ཀྱིས་ཀྱང་ལུང་
གི་ཆོས་འཚོལ་བ་ལ་འབད་ཅིང་། གདུལ་བྱ་གཞན་རྣམས་ཆོས་ཀྱི་སྣང་
བས་ཚིམ་པར་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། དེ་
293



ལེགས་བཤད་འོད་དཀར་ཕྲེང་བ།
ཉིད་ལས། ཆོས་ཀྱི་སྣང་བ་ཆེན་པོ་ནི། །བྱེད་པའི་ཕྱིར་ན་འོད་བྱེད་
པའོ། །ཞེས་གསུངས་པའི་ཕྱིར། །
ས་བཞི་པ་ཆོས་ཅན། ཁྱོད་ལ་འོད་འཕྲོ་བ་ཞེས་བརྗོད་པའི་རྒྱུ་མཚན་
ཡོད་དེ། ས་བཞི་པར་བྱང་ཆུབ་ཀྱི་ཕྱོགས་དང་མཐུན་པའི་ཆོས་དང་ལྡན་
པའི་སྒོ་ནས་རང་གི་ངོས་སྐལ་གྱི་སྒྲིབ་པ་སྲེག་པར་བྱེད་པའི་ཡེ་ཤེས་ཀྱི་འོད་
མེ་ལྟར་འཕྲོ་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། དེ་ཉིད་ལས། འདིར་
ནི་བྱང་ཆུབ་ཕྱོགས་མཐུན་ཆོས། །རབ་ཏུ་སྲེག་བྱེད་འོད་ལྟ་བུ། །དེ་དང་ལྡན་
ཕྱིར་ས་དེ་ནི། །གཉིས་པོ་སྲེག་པའི་འོད་འཕྲོ་ཅན། །ཞེས་སོ། །
ས་ལྔ་པ་ཆོས་ཅན། ཁྱོད་ལ་སྦྱངས་དཀའ་བ་ཞེས་བརྗོད་པའི་རྒྱུ་མཚན་
ཡོད་དེ། སེམས་ཅན་སྨིན་པར་བྱེད་པ་དང་དེ་བྱེད་པའི་ཚེ་གདུལ་བྱའི་ལོག་
སྒྲུབ་བཟོད་པར་དཀའ་བ་དེ་ལ་བློ་ལྡན་བྱང་ཆུབ་སེམས་དཔའ་ས་བཞི་པ་མན་
ཆད་ཀྱི་སྦྱོང་དཀའ་བ་ཡིན་པ་ལས་ས་ལྔ་པ་འདིར་དེ་སྦྱོང་ནུས་པའི་རྒྱུ་མཚན་
གྱིས་དེ་ལྟར་བརྗོད་པའི་ཕྱིར་ཏེ། དེ་ཉིད་ལས། སེམས་ཅན་རྣམས་ཡོངས་
སྨིན་བྱེད་ཅིང་། །རང་གི་སེམས་ཀྱང་སྲུང་བའི་ཕྱིར། །བློ་ལྡན་རྣམས་ཀྱིས་
སྦྱངས་དཀའ་བ། །དེ་ཕྱིར་སྦྱངས་དཀའ་ཞེས་བྱའོ། །ཞེས་སོ། །
ས་དྲུག་པ་ཆོས་ཅན། ཁྱོད་ལ་མངོན་དུ་གྱུར་པའི་ས་ཞེས་བརྗོད་པའི་
རྒྱུ་མཚན་ཡོད་དེ། རྟེན་འབྲེལ་ལུགས་འབྱུང་དུ་བསྒོམས་པས་འཁོར་བ་
ལས་ལྡོག་པ་མངོན་དུ་གྱུར། རྟེན་འབྲེལ་ལུགས་ལྡོག་ཏུ་བསྒོམས་པས་མྱང་
འདས་ལ་མངོན་དུ་གྱུར་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། དེ་
294



ས་ལམ་གྱི་རྣམ་གཞག་ཐར་བར་བགྲོད་པའི་མྱུར་ལམ།
ཉིད་ལས། ཤེས་རབ་ཕ་རོལ་ཕྱིན་རྟེན་ནས། །འཁོར་བ་དང་ནི་མྱང་ངན་
འདས། །གཉིས་འདིར་མངོན་དུ་གྱུར་པའི་ཕྱིར། །མངོན་དུ་གྱུར་པའི་ས་
ཞེས་བཤད། །ཅེས་སོ། །
ས་བདུན་པ་ཆོས་ཅན། ཁྱོད་ལ་རིང་དུ་སོང་བ་ཞེས་བརྗོད་པའི་རྒྱུ་མཚན་
ཡོད་དེ། ལམ་རིང་དུ་བསྒོམས་པ་ལ་བརྟེན་ནས་མཚན་བཅས་རྩོལ་བཅས་
ཀྱི་ལམ་མཐར་ཐུག་པ་དང་། བགྲོད་པ་གཅིག་པའི་ལམ་གཉིས་འབྲེལ་བའི་
རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། དེ་ཉིད་ལས། བགྲོད་གཅིག་ལམ་
དང་འབྲེལ་བའི་ཕྱིར། །རིང་དུ་སོང་བའི་སར་འདོད་དོ། །ཞེས་སོ། །
ས་བརྒྱད་པ་ཆོས་ཅན། ཁྱོད་ལ་མི་གཡོ་བ་ཞེས་བརྗོད་པའི་རྒྱུ་མཚན་
ཡོད་དེ། མཚན་མ་དང་བཅས་པའི་འདུ་ཤེས་དང་མཚན་མེད་རྩོལ་བཅས་
ཀྱི་འདུ་ཤེས་གཉིས་ཀྱིས་གཡོ་བ་མེད་པའི་རྒྱུ་མཚན་གྱིས་དེ་ལྟར་བརྗོད་པའི་
ཕྱིར་ཏེ། དེ་ཉིད་ལས། འདུ་ཤེས་གཉིས་ཀྱིས་མི་གཡོའི་ཕྱིར། །མི་གཡོའི་
ས་ཞེས་ངེས་པར་བརྗོད། །ཅེས་སོ། །
ས་དགུ་པ་ཆོས་ཅན། ཁྱོད་ལ་ལེགས་པའི་བློ་གྲོས་ཞེས་བརྗོད་པའི་རྒྱུ་མཚན་
ཡོད་དེ། སོ་སོ་ཡང་དག་པར་རིག་པའི་བློ་གྲོས་ཞེས་བརྗོད་པའི་བཟོད་པ་ཐོབ་པའི་
རྒྱུ་མཚན་གྱིས་དེ་ལྟར་བརྗོད་པའི་ཕྱིར་ཏེ། དེ་ཉིད་ལས། སོ་སོ་ཡང་དག་རིག་
བློ་བཟང་། །ས་དེ་ལེགས་པའི་བློ་གྲོས་ཡིན། །ཞེས་སོ། །
ས་བཅུ་པ་ཆོས་ཅན། ཁྱོད་ལ་ཆོས་ཀྱི་སྤྲིན་ཞེས་བརྗོད་པའི་རྒྱུ་མཚན་
ཡོད་དེ། ནམ་མཁའ་ལ་ཆར་སྤྲིན་འཁྲིགས་ཏེ་ཆར་བབས་ནས་འཇིག་རྟེན་
295



ལེགས་བཤད་འོད་དཀར་ཕྲེང་བ།
གྱི་ལོ་ཏོག་རྒྱས་པར་བྱེད་པ་ལྟར་བྱང་ཆུབ་སེམས་དཔའ་ས་བཅུ་པ་བའི་ཤེས་
རྒྱུད་ནམ་མཁའ་དང་འདྲ་བ་ལས་གཟུངས་དང་ཏིང་ངེ་འཛིན་ལ་སོགས་པའི་
ཆོས་ཀྱི་སྤྲིན་འཁྲིགས་ནས་ཆོས་ཀྱི་ཆར་བབས་ཏེ། གདུལ་བྱའི་རྒྱུད་ཀྱི་དགེ་
བའི་ལོ་ཏོག་ཕུན་སུམ་ཚོགས་པ་རྒྱས་པར་བྱེད་པའི་རྒྱུ་མཚན་གྱིས་དེ་ལྟར་
བརྗོད་པའི་ཕྱིར་ཏེ། དེ་ཉིད་ལས། སྤྲིན་བཞིན་གཉིས་ཀྱིས་ནམ་མཁའ་
ཆོས། །ཁྱད་པའི་ཕྱིར་ན་ཆོས་ཀྱི་སྤྲིན། །ཞེས་གསུངས་པའི་ཕྱིར། མདོར་
ན་ཐེག་ཆེན་འཕགས་པའི་མངོན་རྟོགས་རྣམས་ཆོས་ཅན། ཁྱོད་ལ་ས་ཞེས་
བརྗོད་པའི་རྒྱུ་མཚན་ཡོད་དེ། རང་གི་འབྲས་བུར་གྱུར་པའི་ཡོན་ཏན་དུ་
མའི་གཞི་རྟེན་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། །
སྨྲས་པ། འདིར་འབད་ལས་བྱུང་རྣམ་དཀར་བདུད་རྩིའི་ཆབ། །ཀུན་
བཟང་ཐུགས་བསྐྱེད་རྒྱ་མཚོར་ཉེར་ཞུགས་ཏེ། །འགྲོ་ཀུན་ས་ལམ་ཐེམ་སྐས་
ལ་བརྟེན་ནས། །སྐུ་བཞིའི་གོ་འཕང་ཐོབ་པའི་རྒྱུར་གྱུར་ཅིག །
296



༄༅།། ལེགས་བཤད་འོད་དཀར་ཕྲེང་བ།
བརྗོད་བྱ། ས་དང་ལམ་གྱི་རྣམ་གཞག
རྩོམ་སྒྲིག་ཚོགས་ཆུང་།
སྤྱི་ཁྱབ་རྩོམ་སྒྲིག་པ། ཆབ་ཚང་འཇམ་དཔལ།
ལག་བསྟར་རྩོམ་སྒྲིག་པ། ཆབ་ཚང་འཇམ་དཔལ།
རྩོམ་སྒྲིག་ལས་རོགས། བསེ་བོ་རོང་འོད་ཟེར།
གློག་ཀླད་འགན་འཛིན་དང་གློག་ཀླད་སྤྱིའི་བཀོད་སྒྲིག་པ། གཟའ་རུ་དར་རྒྱས།
གློག་ཀླད་དུ་སྒྲིག་འཇུག་མཁན། བཀའ་ཐུབ།
དེབ་ཀྱི་སྤྱི་ཁོག་སྒྲིག་སྦྱོར་བ། བཀའ་ཐུབ།
དེབ་ཀྱི་རྒྱབ་ཤ་ཇུས་འགོད་པ། ཆབ་ཚང་འཇམ་དཔལ།
དེ བ་ཀྱི་རྒྱབ་ཤ་ཇུས་བཟོ་པ། འདི་གའི་གློག་ཀླད་སྡེ་ཚན།
དང་པོ།
༥༠༠
པར་ཐེངས།
པར་གྲངས།
དཔེ་སྐྲུན་བྱ་ཡུལ།
པར་དབང་།
འགྲེམ་སྤེལ་མཁན།
New Delhi-100 020 INDIA
བཞུགས་སྒར་ཀིརྟིའི་བྱེས་པ་གྲྭ་ཚང་།
འགྲེམས་སྤེལ་སྡེ་ཚན།
འཕགས་ཡུལ་ཀིརྟིའི་བྱེས་པ་གྲྭ་ཚང་གི་དེབ་སྤྱིའི་འདོན་ཐེངས་བརྒྱ་དང་བཅོ་ལྔ་པ།
ལེགས་བཤད་འོད་དཀར་ཕྲེང་བ། ཕྱི་ལོ་ ༢༠༡༡ ཟླ་ ༡༢ ཚེས་ ༢༠ ལ།
Kriti Jepa Datsang
Institue of Higher Tibetan Studies
P0.Mcleod Ganj-176219
Upper Dharamsala
Distt. Kaligra(H.P.) India.



ས་ལམ་གྱི་རྣམ་གཞག །
༄༅།། དེ་ཡང་དབུ་ཕར་དང་གསང་ཆེན་རྒྱུད་སྡེ་བཞི་དང་འབྲེལ་བའི་གཞུང་ཆེན་ཁག་ལ་ཐོས་བསམ་གྱིས་འཇུག་པ་ལ་ཐོག་མར་
གཞུང་ཆེན་དེ་དག་གི་སྤྱིའི་ལམ་ཕྱོགས་དང་རྨང་གཞིའི་གཙོ་གནད་ཁག་ཞིབ་ཚགས་ཀྱིས་བསྟན་པའི་བསྟན་བཅོས་ས་ལམ་གྱི་རྣམ་
གཞག་སྐོར་ལ་ངེས་ཆ་གཏིང་ཟབ་ཅིག་དགོས་པ་འགངས་ཆེན་དུ་མཐོང་སྟབས། གཞུང་ཆེན་དེ་དག་གི་ཤ་གསེང་དང་རུས་གསེང་དུ་
འཐིམ་པའི་གཅེས་སྲོག་ལྟ་བུའི་ས་ལམ་གྱི་རྣམ་གཞག་དག་ཕྱོགས་གཅིག་ཏུ་གོ་རིམ་ལེགས་སྒྲིག་དང་སྣོན་བསྒྱུར་གྱི་བྱ་བར་ཞུགས་ཏེ་
གཞུང་ཆེན་བཀའ་པོད་ལྔ་ལས་ལོགས་སུ་ས་ལམ་གྱི་རྣམ་གཞག་སྟོན་པའི་བསྟན་བཅོས་ཤིག་དམིགས་བསལ་ཟུར་འདོན་བྱས། །
རང་ཅག་རི་བོ་དགེ་ལུགས་པར་མཚོན་ན་མཁས་གྲུབ་དགེ་ལེགས་དཔལ་བཟང་དང༌། འཇིགས་མེད་དབང་པོ། རྗེ་བཙུན་ཆོས་
ཀྱི་རྒྱལ་མཚན། སོག་པོ་རྟ་དབྱངས། རྗེ་བཙུན་གྲགས་པ་བཤད་སྒྲུབ། ངག་དབང་དཔལ་ལྡན་སོགས་ཀྱིས་མཚོན་མཁས་གྲུབ་ད་
མར་ས་དང་ལམ་གྱི་རྣམ་གཞག་སྟོན་པའི་བསྟན་བཅོས་གང་མང་ཞིག་ཡོད་ཀྱང་། གོང་གསལ་ས་ལམ་གྱི་རྣམ་གཞག་འགས་མཚོན་
དེ་སྔའི་ས་ལམ་གྱི་རྣམ་གཞག་སྟོན་པའི་བསྟན་བཅོས་མང་ཆེ་བ་ཞིག་སྤྱི་ཡོངས་ནས་ཁ་དམ་དྲགས་པ་དང༌། གནས་ཚད་མཐོ་དྲགས་
པ༑ སྦམ་བཤད་བྱས་དྲགས་པ། ཕྱོགས་ཡོངས་ནས་བསྡུས་དྲགས་པ་སོགས་ཀྱིས། གཞུང་ཆེན་མོར་གསར་ཞུགས་ཀྱི་སློབ་གཉེར་
པ་མང་ཆེ་བ་ཞིག་གོང་གསལ་ས་ལམ་གྱི་རྣམ་གཞག་དེ་ཚོར་བརྟེན་ནས་ས་ལམ་གྱི་རྣམ་གཞག་ལ་ཚད་ཐུབ་ཀྱི་གོ་རྟོགས་ངེས་ཅན་
ཞིག་ཆགས་ཐུབ་ཀྱི་མེད་སྟབས། དངོས་གཞི་དབུ་ཕར་གྱི་གཞུང་ཆེན་ཁག་ལ་སློབ་གཉེར་བྱེད་སྐབས་དེ་སྔར་སློབ་གཉེར་གྱི་གོ་རིམ་
འཐུས་ཚང་དང་ཚགས་ཚུད་མ་བྱུང་བའི་ཉེར་ལེན་གྱིས་དབུ་ཕར་གྱི་གཞུང་སོ་སོའི་སྤྱིའི་རྩ་བའི་ཁ་ཕྱོགས་དང་ནང་དོན་གྱི་བྱེ་བྲག་
སོ་སོའི་ཐད་གོ་རྟོགས་ཚད་ལྡན་དང་ཡང་དག་པ་ཞིག་ཡོང་གི་མེད་པའི་རྣམ་པ་ཤུགས་ཆེར་མངོན་བཞིན་ཡོད། །
དེའི་སྟབས་ཀྱིས་རྔ་པ་ཀིརྟི་དགོན་དགེ་ལྡན་ལེགས་བཤད་གླིང་གི་མཁན་ལས་ཐོག་པ་ཕྱོགས་བཞི་ཚང་བློ་བཟང་ཡེ་ཤེས་རྒྱུ་
མཚོས་སྔ་ཕྱིར་མཛད་པའི་<<ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད་>>དང༌། <ས་དང་ལམ་གྱི་རྣམ་གཞག་ཐར་
པའི་གྲོང་ཁྱེར་དུ་བགྲོད་པའི་མྱུར་ལམ་>>གཉིས་ལ་ལུང་རིགས་ཟུང་ལ་བརྟེན་ནས་རྟོག་ཞིབ་དང་ཞིབ་བཤེར་གཏིང་ཟབ་བྱས་ཐོག་
ནས་ཐེག་པ་ཆེ་ཆུང་གི་ས་ལམ་གྱི་རྣམ་གཞག་ཅུང་ཆ་ཚང་བ་དང༌། ངོས་འཛིན་ནོར་འཁྲུལ་ཅན་གྱི་རིགས་ཡོ་བསྲང་དང༌། ཕྱོགས་
ཡོངས་ནས་ཁ་གསལ་གོ་བདེ་དང་། རྒྱས་བསྡུས་འཚམ་པ་དང་། ལྷག་དོན་པཎ་ཆེན་བསོད་གྲགས་ཀྱི་རང་ལུགས་གཙོ་གནད་ཀྱིས་
གསལ་འདོན་བྱས་པ་སོགས་ཀྱི་ཁྱད་ཆོས་མངོན་གསལ་དུ་ལྡན་སྟབས། བཞུགས་སྒར་ཀིརྟིའི་བྲེས་པ་གྲྭ་ཚང་གི་རྩོམ་སྒྲིག་སྡེ་ཚན་
ནས་གོང་གསལ་གྱི་ས་ལམ་གྱི་རྣམ་གཞག་ཁག་གཉིས་འདི་ལོའི་ལེགས་བཤད་འོད་ཕྲེང་གི་དེབ་ཕྲེང་གྲས་སུ་པར་སྐྲུན་འགྲེམས་སྤེལ་
བྱེད་རྒྱའི་ལས་རིམ་བསྒྲིགས་པ་ཞིག་ཡིན། །
མཇུག་མཐར་ས་དང་ལམ་གྱི་རྣམ་གཞག་ཐར་པའི་གྲོང་ཁྱེར་དུ་བགྲོད་པའི་མྱུར་ལམ་འདི་ཉིད་ས་ལམ་གྱི་རྣམ་གཞག་སྐུ་
གསུམ་ནོར་བུའི་བང་མཛོད་ཀྱི་ནང་གསལ་གལ་གནད་ཆེ་བའི་ས་དང་ལམ་གྱི་མཚན་ཉིད་དང་མཚན་གཞི་དབྱེ་བ་སོགས་ཀྱི་སྐོར་
གཅེས་སྒྲིག་བྱས་པ་ལྟ་བུར་མཐོང་སྟབས། སྒྲིག་སྟངས་ཀྱི་ཆ་ནས་ཐོག་མར་ས་ལམ་གྱི་རྣམ་གཞག་སྐུ་གསུམ་ནོར་བུའི་བང་མཛོད་
དང་དེ་རྗེས་ས་དང་ལམ་གྱི་རྣམ་གཞག་ཐར་པའི་གྲོང་ཁྱེར་དུ་བགྲོད་པའི་མྱུར་ལམ་ཞེས་པ་བཀོད་ཡོད་པ་ངེས་དགོས་པ་བཅས།།
Kirti Jepa Datsang
Institute of Higher Tibetan Studies
www.archanapress.com
P.O. Mcleod Ganj-176219 Upper Dharamsala །
Distt. Kangra (H.P.) India. Website: www.kirti92.org,
